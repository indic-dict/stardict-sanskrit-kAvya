MSS_0001 अंशवस्तव निशाकर नूनं कल्पितास्तरुणकेतकखण्डैः। येन पाण्डुरतरद्युतयो नः कण्टकैरिव तुदन्ति शरीरम्॥
MSS_0002 अंशुकं हृतवता तनुबाहु- स्वस्तिकापिहितमुग्धकुचाग्रा। भिन्नशङ्खवलयं परिणेत्रा पर्यरम्भि रभसादचिरोढा॥
MSS_0003 अंशुकमिव शीतभयात् संस्त्यानत्वच्छलेन हिमधवलम्। अम्भोभिरपि गृहीतं पश्यत शिशिरस्य माहात्म्यम्॥
MSS_0004 अंशुकेन जघनं तिरोदधे क चुकेन च कुचौ मृगीदृशाम्। पीयमानमनिशं प्रियेक्षणैः क्षामतामिव जगाम मध्यमम्॥
MSS_0005 अंशुपाणिभिरतीव पिपासुः पद्मजं मधु भृशं रसयित्वा। क्षीबतामिव गतः क्षितिमेष्यंल् लोहितं वपुरुवाह पतङ्गः॥
MSS_0006 अंशुमानपि विपाकपिशङ्गं रूपमाप परितो दिवसान्ते। कः परोऽत्र न विकारमुपेयाद् ध्वान्तभीमपरिवेल्लितमूर्तिः॥
MSS_0007 अंशो दण्डसमः पूर्वः प्रयाससम उत्तमः। विलोपो वा यथालाभं प्रक्षेपसम एव वा॥
MSS_0008 अंशोऽपि दुष्टदिष्टानां परेषां स्याद् विनाशकृत्। बाललेशोऽपि व्याघ्राणां यत् स्याज् जीवितहानये॥
MSS_0009 अंसाववष्टब्धनता समाधिः शिरोधराया रहितप्रयासः। धृता विकारांस्त्यजता मुखेन प्रसादलक्ष्मीः शशलाञ्छनस्य॥
MSS_0010 अंसालम्बितवामकुण्डलधरं मन्दोन्नतभ्रूलतं किंचित् कुञ्चितकोमलाधरपुटं साचिप्रसारीक्षणम्। अलोलाङ्गुलिपल्लवैर्मुरलिकामापूरयन्तं मुदा मूले कल्पतरोस्त्रिभङ्गललितं ध्याये जगन्मोहनम्॥
MSS_0011 अंसासक्तकपोलवंशवदनव्यासक्तबिम्बाधर-द्वन्द्वोदीरितमन्दमन्दपवन्प्रारब्धमुग्धध्वनिः। ईषद्वक्रिमलोलहारनिकरः प्रत्येकरोकानन-न्यञ्चच्चञ्चदुदञ्चदङ्गुलिचयस्त्वां पातु राधाधवः॥
MSS_0012 अंसेन कर्णं चिबुकेन वक्षः करद्वयेनाक्षि तिरोदधानाम्। संताडयामास हरिः समेत्य चकोरनेत्रां चलुकोदकेन॥
MSS_0013 अंहः संहरदखिलं सकृदुदयादेव सकललोकस्य। तरणिरिव तिमिरजलधिं जयति जगन्मङ्गलं हरेर्नाम॥
MSS_0014 अकण्टका पुष्पमही वेशयोषिदमातृका। मन्त्रिहीना च राज्यश्रीर् भुज्यते विटचेटकैः॥
MSS_0015 अकण्ठस्य कण्ठे कथं पुष्पमाला विना नासिकायाः कथं धूपगन्धः। अकर्णस्य कर्णे कथं गीतनृत्यम् अपादस्य पादे कथं मे प्रणामः॥
MSS_0016 अकपर्द्दकस्य विफलं जनुरिति जानीमहे महेशोऽपि। शिरसि कृतेन कपर्द्दी भवति जटाजूटकेनापि॥
MSS_0017 अकरवमधिमौलि पादपद्माव् अपनय मानिनि मानितामकाण्डे। यदि पररमणीं गतस्तदाथ स्तनयुगलिङ्गयुगं स्प्र्शामि तन्वि॥
MSS_0018 अकरुण कातरमनसा दर्शितनीरा निरन्तरालेयम्। त्वामनुधावति विमुखं गङ्गेव भगीरथं दृष्टिः॥
MSS_0019 अकरुणत्वमकारणविग्रहः परधनापहृतिः परयोषितः। स्वजनबन्धुजनेष्वसहिष्णुता प्रकृतिसिधमिदं हि दुरात्मनाम्॥
MSS_0020 अकरुण मृषाभाशासिन्धो विमुञ्च ममाञ्चलं तव परिचितः स्नेहः सम्यङ्मयेत्यभिधायिनीम्। अविरलगलद्वाष्पां तन्वीं निरस्तविभूषणां क इह भवतीं भद्रे निद्रे विना विनिवेदयेत्॥
MSS_0021 अकरोः किमु नेत्रशोणिमानं किमकार्षीः करपल्लवावरोधम्। कलहं किमधाः क्रुधा रसज्ञे हितमर्थं न विदन्ति दैवदष्टाः॥
MSS_0022 अकर्णमकरोच्छेषं विधिर्ब्रह्माण्डभङ्गधीः। श्रुत्वा रामकथां रम्यां शिरः कस्य न कम्पते॥
MSS_0023 अकर्णधाराशुगसंभृताङ्गतां गतैररित्रेण विनास्य वैरिभिः। विधाय यावत्तरणेर्भिदामहो निमज्ज्य तीर्णः समरे भवार्णवः॥
MSS_0024 अकर्तव्यं न कर्तव्यं प्राणैः कण्ठगतैरपि। कर्तव्यमेव कर्तव्यं प्राणैः कण्ठगतैरपि॥
MSS_0025 अकर्तव्येष्वसाध्वीव तृष्णा प्रेरयते जनम्। तमेव सर्वपापेभ्यो लज्जा मातेव रक्षति॥
MSS_0026 अकर्मणां वै भूतानां वृत्तिः स्यान् न हि काचन। तदेवाभ्रिप्रपद्येत न विहन्यात् कथंचन॥
MSS_0027 अकर्मशीलं च महाशनं च लोकद्विष्टं बहुमायं नृशंसम्। अदेशकालज्ञमनिष्टवेषम् एतान् गृहे न प्रतिवासयीत॥
MSS_0028 अकलङ्कचन्द्रकलया कलिता सा भाति वारुणी तरुणी। भालस्थलीव शम्भोः संध्याध्यानोपविष्टस्य॥
MSS_0029 अकलङ्कान्तिके कान्तिः केति कालङ्कलङ्किनः। अरुणे तरुणे मस्या धावं कामयते शशी॥
MSS_0030 अकलङ्का पुलकवती सस्नेहा मुक्तकञ्चुकी श्यामा। पततु तवोरसि दयिता खङ्गलता वैरिणः शिरसि॥
MSS_0031 अकलङ्को दृढः शुद्धः परिवारी गुणान्वितः। सद्वंशो हृदयग्राही खङ्गः सुसदृशस्तव॥
MSS_0032 अकलितनिजपररूपः स्वकमपि दोषं परस्थितं वेत्ति। नावास्थितस्तटस्थान् अचलानपि विचलितान् मनुते॥
MSS_0033 अकलियुगमखर्वमत्र हृद्यं व्यचरदपापघनो यतः कुटुम्बी। मम रुचिरिह लक्ष्मणाग्रजेन प्रभवति शर्मदशास्यमर्देन॥
MSS_0034 अकलिलतपस्तेजोवीर्यप्रथिम्नि यशोनिधा- ववितथमदध्माते रोषान्मुनावभिधावति। अभिनवधनुर्विद्यादर्पक्षमाय च कर्मणे स्फुरति रभसात् पाणिः पादोपसंग्रहणाय च॥
MSS_0035 अकल्पः स्वाङ्गचेष्टायां शकुन्त इव पञ्जरे। अनुच्छ्वसन्स्मरन् पूर्वं गर्भे किं नाम विन्दते॥
MSS_0036 अकस्मात् प्रक्रिया नॄणां अकस्माच्चापकर्षणम्। शुभाशुभे महत्त्वं च प्रकर्तुं बुद्धिलाघवात्॥
MSS_0037 अकस्मादपि यः कश्चिद् अर्थं प्राप्नोति पूरुषः। तं हठेनेति मन्यन्ते स हि यत्नो न कस्यचित्॥
MSS_0038 अकस्मादुन्मत्त प्रहरसि किमध्वक्षितिरुहं ह्रदं हस्ताघातैर्विदलसि किमुत्फुल्लनलिनम्। तदा जानीमस्ते करिवर बलोद्गारमसमं सटां सुप्तस्यापि स्पृशसि यदि पञ्चाननशिशोः॥
MSS_0039 अकस्मादेकस्मिन् पथि सखि मया यामुनतटं व्रजन्त्या दृष्टोऽयं नवजलधरश्यामलतनुः। स दृग्भङ्ग्या किं वाकुरुत न हि जाने तत इदं मनो मे व्यालोलं क्वचन गृहकृत्ये न लगते॥
MSS_0040 अकस्मादेव कुप्यन्ति प्रसीदन्त्यनिमित्ततः। शीलमेतदसाधूनाम् अभ्रं पारिप्लवं यथा॥
MSS_0041 अकस्मादेव तन्वङ्गी जहास यदियं पुनः। नूनं प्रसूनबाणोऽस्यां स्वाराज्यमधितिष्ठति॥
MSS_0042 अकस्मादेव ते चण्डि स्फुरिताधरपल्लवम्। मुखं मुक्तारुचो धत्ते घर्माम्भःकणमञ्जरीः॥
MSS_0043 अकस्मादेव यः कोपाद् अभीक्ष्णं बहु भाषते। तस्मादुद्विजते लोकः सस्फुलिङ्गादिवानलात्॥
MSS_0044 अकस्माद्द्वेष्टि यो भक्तम् आजन्मपरिसेवितम्। न व्यञ्जने रुचिर्यस्य त्याज्यो नृप इवातुरः॥
MSS_0045 अकाण्डकोपिनो भर्तुर् अन्यासक्तेश्च योषितः। प्रशान्तिश्चेतसः कर्तुं ब्रह्मणापि न शक्यते॥
MSS_0046 अकाण्डध्र्तमानसव्यवसितोत्सवैः सारसैर् अकाण्दपटुताण्डवैरपि शिखण्डिनां मण्डलैः। दिशः समवलोकिताः सरसनिर्भरप्रोल्लसद्- भवत्पृथुवरूथिनीरजनिभूरजःश्यामलाः॥
MSS_0047 अकाण्डपातजातानाम् अस्त्राणां मर्मभेदिनाम्। गाढशोकप्रहाराणाम् अचिन्तैव महौषधम्॥
MSS_0048 अकाण्डे वक्षोजस्खलितवसनव्यापृतकरं मृषा जृम्भारम्भोन्नमितभुजबन्धोन्नतकुचम्। वृथा यातायातैः कपटकलितान्योन्यहसितं हरन्त्येताश्चित्तान्यहह जगतां वारवनिताः॥
MSS_0049 अकामस्य क्रिया काचिद् दृश्यते नेह कऋहिचित्। यद्यद्धि कुरुते किंचित् तत्तत् कामस्य चेष्टितम्॥
MSS_0050 अकामां कामयानस्य शरीरमुपतप्यते। इच्छन्तीं कामयानस्य प्रीतिर्भवति शोभना॥
MSS_0051 अकामान् कामयति यः कामयानान् परिद्विषन्। बलवन्तं च यो द्वेष्टि तमाहुर्मूढचेतसम्॥
MSS_0052 अकारणं रूपमकारणं कुलं महत्सु नीचेषु च कर्म शोभते। इदं हि रूपं परिभुतपूर्वकं तदेव भूयो बहुमानमागतं॥
MSS_0053 अकारणं व्याकरणं तन्त्रीशब्दोऽप्यकारणम्। अकारणं त्रयो वेदास् तण्डुलास्तत्र कारणम्॥
MSS_0054 अकारणाविष्कृतकोपदारुणात् खलाद्भयं कस्य न नाम जायते। विषं महाहेरिव यस्य दुर्वचः सुदुःसहं संनिहितं सदा मुखे॥
MSS_0055 अकारणेन विप्रेभ्यो यः कुप्यति नराधिपः। क्र्ष्णसर्पं स गृह्णाति शिरसा बलदऋपितः॥
MSS_0056 अकार्यकरणाद्भीतः कार्याणां च विवर्जनात्। अकाले मन्त्रभेदाच्च येन माद्येन्न तत् पिबेत्॥
MSS_0057 अकार्यप्रतिषेधश्च कार्याणां च प्रवर्तनम्। प्रदानं च प्रदेयानाम् अदेयानामसंग्रहः॥
MSS_0058 अकार्यमसकृत् कृत्वा दृश्यन्ते ह्यधना नराः। धनयुक्तास्त्वधर्मस्था दृश्यन्ते चापरे जनाः॥
MSS_0059 अकार्याण्यपि पर्याप्य कृत्वापिं वृजिनार्जनं। विधीयते हितं यस्य स देहः कस्य सुस्थिरः॥
MSS_0060 अकार्ये तथ्यो वा भवति वितथः काममथवा तथाप्युच्चैर्धाम्नां हरति महिमानं जनरवः। तुलोत्तीर्णस्यापि प्रकटनिहताशेषतमसो रवेस्तादृक्तेजो न हि भवति कन्यां गत इति॥
MSS_0061 अकालचर्या विषमा च गोष्ठी कुमित्रसेवा न कदापि कार्या। पश्याण्डजं पद्मवने प्रसुप्तं धनुर्विमुक्तेन शरेण भिन्नम्॥
MSS_0062 अकालजलदेन्दोः सा हृद्या वदनचन्द्रिका। नित्यं कविचकोरैर्या पीयते न च हीयते॥
MSS_0063 अकालजलदश्लोकैश् चित्रमात्मकृतैरिव। जातः कादम्बरीरामो नाटके प्रवरः कविः॥
MSS_0064 अकालजलदच्छन्नम् आलोक्य रविमण्डलम्। चक्रवाकयुगं रौति रजनीभयशङ्कया॥
MSS_0065 अकालमृत्युं परिहृत्य जीवितं ददाति यो देहसुखं च देहिनाम्। नतेन धात्रास्ति समः कुतोऽधिको न जीविताद्दानमिहातिरिच्यते॥
MSS_0066 अकालमृत्युर्विश्वासो विश्वसन् हि विपद्यते। यस्मिन् करोति विश्वासं स जीवत्यपरो मृतः॥
MSS_0067 अकालसहमत्यल्पं मूर्खव्यसनिनायकम्। अगुप्तं भीरुयोधं च दुर्गव्यसनमुच्यते॥
MSS_0068 अकालसैन्ययुक्तस्तु हन्यते कालयोधिना। कौशिकेन हतज्योतिर् निशीथ इव वायसः॥
MSS_0069 अकाले कृत्यमारब्धं कऋतुं नार्थाय कल्पते। तदेव काल आरब्धं महतेऽर्थाय कल्पते॥
MSS_0070 अकाले गर्जिते देवे दुर्दिनं वाथवा भवेत्। पूर्वकाण्डहतं लक्ष्यम् अनध्यायं प्रचक्षते॥
MSS_0071 अकिंचनः परिपतन् सुखमास्वादयिष्यसि। अकिंचनः सुखं शेते समुत्तिष्ठति चैव हि॥
MSS_0072 अकिंचनत्वं राज्यं च तुलया समतोलयत्। अकिंचनत्वमधिकं राज्यादपि जितात्मनः॥
MSS_0073 अकिंचनस्य दान्तस्य शान्तस्य समचेतसः। मया संतुष्टमनसः सर्वाः सुखमया दिशः॥
MSS_0074 अकिंचनस्य शुद्धस्य उपपन्नस्य सर्वशः। अवेक्षमाणस्त्रींल्लोकान् न तुल्यमुपलक्षये॥
MSS_0075 अकिंचनाश्च दृश्यन्ते पुरुषाश्चिरजीविनः। समृद्धे च कुले जाता विनश्यन्ति पतंगवत्॥
MSS_0076 अकिंचित्कारिणां दीनैर् आकृष्टगुणकर्मणाम्। अघाय गतसत्त्वानां दर्शनस्पर्शनादिकम्॥
MSS_0077 अकीर्तिं चापि भूतानि कथयिष्यन्ति तेऽव्ययाम्। संभावितस्य चाकीर्तिर् मरणादतिरिच्यते॥
MSS_0078 अकीर्तिर्यस्य गीयेत लोके भूतस्य कस्यचित्। पतत्येवाधमांल्लोकान् यावच्छब्दः प्रकीर्त्यते॥
MSS_0079 अकीर्तिर्निन्द्यते देवैः कीर्तिर्लोकेषु पूज्यते। कीर्त्यर्थं तु समारम्भः सर्वेषां सुमहात्मनाम्॥
MSS_0080 अकीर्तेः कारणं योषिद् योषिद्वैरस्य कारणम्। संसारकारणं योषिद् योषितं वर्जयेत्ततः॥
MSS_0081 अकुण्ठोत्कण्ठया पूर्णम् अकण्ठं कलकण्ठि माम्। कम्बुकण्ठ्याः क्षणं कण्ठे कुरु कण्ठार्तिमुद्धर॥
MSS_0082 अकुबेरपुरीविलोकनं न धरासूनुकरं कदाचन। अथ तत्प्रतिकारहेतवे- ऽदमयन्तीपतिलोचनं भज॥
MSS_0083 अकुर्वन्तोऽपि पापानि शुचयः पापसंश्रयात्। परपापैर्विनश्यन्ति मत्स्या नागह्रदे यथा॥
MSS_0084 अकुलानां कुले भावं कुलीनानां कुलक्षयम्। संयोगं विप्रयोगं च पश्यन्ति चिरजीविनः॥
MSS_0085 अकुलीनः कुलीनश्च मर्यादां यो न लङ्घयेत्। धर्मापेक्षी मृदुर्दान्तः स कुलीनशतैर्वरः॥
MSS_0086 अकुलीनस्तु पुरुषः प्रकृतः साधुसंक्षयात्। दुर्लभैश्वर्यसंप्राप्तो गर्वितः शत्रुतां व्रजेत्॥
MSS_0087 अकुलीनोऽपि मूर्खोऽपि भूपालं योऽत्र सेवते। अपि संमानहीनोऽपि स सर्वत्र प्रपूज्यते॥
MSS_0088 अकुले पतितो राजा मूर्खपुत्रो हि पण्डितः। निर्धनस्य धनप्राप्तिस् तृणवन्मन्यते जगत्॥
MSS_0089 अकूपाराद् वारि प्रचुरतरमादाय जलदः स दानाध्यक्षोऽपि प्रकिरति जलं नाद्भुतमिदम्। स मेघो धन्यो यत् परिकिरति मुक्ताफलतया यदीयासौ कीर्तिर्नटति नृपनारीकुचतटे॥
MSS_0090 अकूर्चारम्भोऽपि प्रतिचुबुकदेशं करतलं प्रतिज्ञायां कुर्वन् युवतिषु दृशं स्निग्धतरलां। कुमारोऽहं कारात् परिषदि समानानगणयन् भुजौ वक्षः पश्यन्नववयसि कान्तिं वितनुते॥
MSS_0091 अकृतकवलारम्भैर्वक्त्रैर्भयस्थगितेक्षणाः किमपि वलितग्रीवं स्थित्वा मुहुर्मृगपङ्क्तयः। गगनमसकृत्पश्यन्त्येतास्तथाश्रुघनैर्मुखैर् निपतति यथा शृङ्गाग्रेभ्योऽक्रमं नयनोदकम्॥
MSS_0092 अकृतज्ञमनार्यं च दीर्घरोषमनार्जवम्। चतुरो विद्धि चाण्डालाञ् जात्या जायेत पञ्चमः॥
MSS_0093 अकृतत्यागमहिम्नां मिथ्या किं राजराजशब्देन। गोप्तारं न निधीनां महयन्ति महेश्वरं विबुधाः॥
MSS_0094 अकृतद्विषदुन्नतिच्छिदः श्रितसंरक्षणवन्ध्यकर्मणः। पुरुषस्य निरर्थकः करः किल कण्डूयनमात्रसार्थकः॥
MSS_0095 अकृतप्रेमैव वरं न पुनः संजातविघटितप्रेमा। उद्धृतनयनस्ताम्यति यथा हि न तथेह जातान्धः॥
MSS_0096 अकृत विशदधाम्नो बिम्बसारं गृहीत्वा दयित युवतिवक्त्रं लोकधात्रेति विद्मः। न हि न हि भवदीयो मोह एवैष मित्र सितगरलनिधानं तत्त्वतो निश्चिनु त्वम्॥
MSS_0097 अकृतस्यागमो नास्ति कृते नाशो न विद्यते। अकस्मादेव लोकोऽयं तृष्णे दासीकृतस्त्वया॥
MSS_0098 अकृतात्मानमासाद्य राजानमनये रतम्। समृद्धानि विनश्यन्ति राष्ट्राणि नगराणि च॥
MSS_0099 अकृतेऽप्युद्यमे पुंसाम् अन्यजन्मकृतं फलम्। शुभाशुभं समभ्येति विधिना संनियोजितम्॥
MSS_0100 अकृतेष्वेवकार्येषु मृत्युर्वै संप्रकर्षति। युवैव धर्मशीलः स्याद् अनिमित्तं हि जीवितम्॥
MSS_0101 अकृतोपद्रवः कश्चिन् महानपि न पूज्यते। पूजयन्ति नरा नागान् न तार्क्ष्यं नागघातिनम्॥
MSS_0102 अकृतयं नैव कृत्यं स्यात् प्राणत्यागेऽप्युपस्थिते। न च कृत्यं परित्याज्यम् एष धर्मः सनातनः॥
MSS_0103 अकृतयं मन्यते कृतयं अगम्यं मन्यते सुगम्। अभक्ष्यं मन्यते भक्ष्यं स्त्रीवाक्यप्रेरितो नरः॥
MSS_0104 अकृत्रिमप्रेमरसा विलासालसगामिनी। असारे दग्धसंसारे सारं सारङ्गलोचना॥
MSS_0105 अकृत्रिमविलासाङ्कम् अशिक्षितकलाक्रमम्। अविभागाङ्गसुभगं बभूव सुरतं तयोः॥
MSS_0106 अकृत्वा कर्म यो लोके फलं विन्दति विष्टितः। स तु वक्तव्यतां याति द्वेष्यो भवति प्रायशः॥
MSS_0107 अकृत्वा निजदेशस्य रक्षां यो विजिगीषते। स नृपः परिधानेन वृतमौलिः पुमानिव॥
MSS_0108 अकृत्वा परसंतापम् अगत्वा खलनम्रताम्। अनुत्सृज्य सतां वर्त्म यत् स्वल्पमपि तद् बहु॥
MSS_0109 अकृत्वा पौरुषं या श्रीः किं तयालसभाग्यया। कुरङ्गोऽपि समश्नाति दैवादुपनतं तृणम्॥
MSS_0110 अकृत्वा मानुषं कर्म यो दैवमनुवर्तते। वृथा श्राम्यति संप्राप्य पतिं क्लीबमिवाङ्गना॥
MSS_0111 अकृत्वा हेलया पादम् उच्चैर्मूर्धसु विद्विषाम्। कथंकारमनालम्बा कीर्तिर्द्यामधिरोहति॥
MSS_0112 अकृपणमशठमचपलं योगिनमविषादिनं बुधं शूरम्। यदि नाश्रयति नरं श्रीः श्रीरेव हि वञ्चिता भवति॥
MSS_0113 अकृशं कुचयोः कृशं वलग्ने विततं चक्षुषि विस्तृतं नितम्बे। अरुणाधरमाविरस्तु चित्ते करुणाशालि कपालिभागधेयम्॥
MSS_0114 अकृशं नितम्बभागे क्षामं मध्ये समुन्नतं कुचयोः। अत्यायतं नयनयोर् मम जीवितमेतदायाति॥
MSS_0115 अकृष्टफलमूलेन वनवासरतः सदा। कुरुतेऽहरहः श्राद्धम् ऋषिर्विप्रः स उच्यते॥
MSS_0116 अकेकी किं केकी वचसि चतुरः किन्न कुररः शुकः किंवा मूकः स च कलरवः किं क्षतरवः। त्वयागण्यैः पुण्यैः पिकमधुरिमा धीरगरिमा यतो लब्धः स्तब्धः किमसि रुचिरं नेह सुचिरम्॥
MSS_0117 अकौसुमी मन्मथचापयश्टि- रनंशुका विभ्रमवैजयन्ती। ललाटरङ्गाङ्गणनर्तकीयम् अनञ्जना भ्रूरनुयाति दृष्टम्॥
MSS_0118 अक्रत्वङ्गमतस्तक्रं न शतक्रतुना हुतम्। नादत्तमिति वाक्यार्थात् तक्रं शक्रस्य दुर्लभम्॥
MSS_0119 अक्रत्वर्थमिति ज्ञात्वा शक्रे न हुतवान् पुरा। नादत्तमिति शास्त्रार्थात् तक्रं शक्रस्य दुर्लभम्॥
MSS_0120 अक्रमेणानुपायेन कर्मारम्भो न सिध्यति। दधिसर्पिःपयांसीव शबरस्य यथा हि गोः॥
MSS_0121 अक्रोधं शिक्षयन्त्यन्यैः क्रोधना ये तपोधनाः। निर्धनास्ते धनायैव धातुवादोपदेशिनः॥
MSS_0122 अक्रोधनः क्रोधनेभ्यो विशिष्टस् तथा तितिक्षुरतितिक्षोर्विशिष्टः। अमानुषेभ्योमानुषाश्च प्रधाना विद्वांस्तथैवाविदुषः प्रधानः॥
MSS_0123 अक्रोधनः सत्यवादी भूतानामविहिंसकः। अनसूयः सदाचारो दीर्घमायुरवाप्नुयात्॥
MSS_0124 अक्रोधनश्च राजेन्द्र सत्यशीलो दृढव्रतः। आत्मोपमश्च भूतेषु स तीर्थफलमश्नुते॥
MSS_0125 अक्रोधवैराग्यजितेन्द्रियत्वं क्षमादयाशान्तिजनप्रियत्वम्। निर्लोभदाता भयशोकहारी ज्ञानस्य चिह्नं भयलक्षणानि॥
MSS_0126 अक्रोधस्य यदा क्रोधः सर्वनाशाय कल्पते। राघवस्य प्रकोपेन बद्धो नदनदीपतिः॥
MSS_0127 अक्रोधेन जयेत् क्रोधम् असाधुं साधुना जयेत्। जयेत् कदर्यं दानेन जयेत् सत्येन चानृतम्॥
MSS_0128 अक्लान्तद्युतिभिर्वसन्तकुसुमैरुत्तंसयन् कुन्तलान् अन्तः खेलति खञ्जरीटनयने कुञ्जेषु कञ्जेक्षणः। अस्मन्मन्दिरकर्मतस्तव करौ नाद्यापि विश्राम्यतः किं ब्रूमो रसिकाग्रणीरसि घटी नेयं विलम्बक्षमा॥
MSS_0129 अक्लिष्टबालतरुपल्लवलोभनीयं पीतं मया सदयमेव रतोत्सवेषु। बिम्बाधरं दशसि चेद् भ्रमर प्रियायास् त्वां कारयामि कमलोदरबन्धनस्थम्॥
MSS_0130 अक्लेशादिव चिन्तितम् उपतिष्ठति सिद्धमेव पुण्यवताम्। उड्डीयापुण्यवतां गच्छन्ति कपोतकाः पश्य॥
MSS_0131 अक्षत्रारिकृताभिमन्युनिधनप्रोद्भूततीव्रभ्रुवः पार्थस्याकृत शात्रवप्रतिकृतेरन्तः शुचा मुह्यतः। कीर्णा बाष्पकणैः पतन्ति धनुषि व्रीडाजडा दृष्टयो हा वत्सेति गिरः स्फुरन्ति न पुनर्निर्यान्ति वक्त्राद्बहिः॥
MSS_0132 अक्षदेवनपणीकृतेधरे कान्तयोर्जयपराजये सति। अत्र वक्तु यदि वेत्ति मन्मथः कस्तयोर्जयति जीयतेऽपि वा॥
MSS_0133 अक्षद्यूतजिताधरग्रहविधावीशोऽसि तत्खण्डना- दाधिक्ये वद को भवानिति मृषा कोपाञ्चितभ्रू लतम्। स्विद्यत्खिन्नकरा।ग्रकुड्म। लपरायत्तीकृतास्यस्य मे मुग्धाक्षीप्रतिकृत्य तत् कृतवती द्यूतेऽपि यन्नार्जितम्॥
MSS_0134 अक्षमः क्षमतामानो क्रियायां यः प्रवर्तते। स हि हास्यास्पदत्वं च लभते प्राणसंशयम्॥
MSS_0135 अक्षमालापवृत्तिज्ञा कुशासनपरिग्रहा। ब्राह्मीव दौर्जनी संसद् वन्दनीया समेखला॥
MSS_0136 अक्षमा ह्रीपरित्यागः श्रीनाशो धर्मसंक्षयः। अभिध्याप्राज्ञता चैव सर्वं लोभात् प्रवर्तते॥
MSS_0137 अक्षमोऽसत्यसंधश्च परदारी नृशंसकृत्। पच्यते नरकेष्वेव दह्यमानः स्वकर्मणा॥
MSS_0138 अक्षरद्वयमभ्यस्तं नास्ति नास्तीति यत् पुरा। तदिदं देहि देहीति विपरीतमुपस्थितम्॥
MSS_0139 अक्षरमैत्रीभाजः सालंकारस्य चारुवृत्तस्य। किं ब्रूमो सखि यूनो न हि न हि सखि पद्यबन्धस्य॥
MSS_0140 अक्षराणामकारोऽहम् इति विष्णुः स्वयं ब्रुवन्। भवता सोऽपि यत् सत्यम् आकारेण लघूकृतः॥
MSS_0141 अक्षराणि परीक्ष्यन्ताम् अम्बराडम्बरेण किम्। शंभुरम्बरहीनोऽपि सर्वज्ञः किं न जायते॥
MSS_0142 अक्षराणि विचित्राणि येन जानन्ति मानवाः। बलीवर्दसमास्ते तु खुरशृङ्गविवर्जिताः॥
MSS_0143 अक्षराणि समानानि वर्तुलानि घनानि च। परस्परविलग्नानि तरुणीकुचकुम्भवत्॥
MSS_0144 अक्षिपक्ष्म कदा लुप्तं छिद्यन्ते हि शिरोरुहाः। वर्धमानात्मनामेव भवन्ति हि विपत्तयः॥
MSS_0145 अक्षिभ्यां कृष्णशाराभ्याम् अस्याः कर्णौ न बाधितौ। शङ्के कनकताडङ्कपाशत्रासवशादिव॥
MSS_0146 अक्षीणकर्मबन्धस्तु ज्ञात्वा मृत्युमुपस्थितम्। उक्त्वान्तिकाले संस्मृत्य पुनर्योगित्वमृच्छति॥
MSS_0147 अक्षीणभोगाद्विषमाद् इष्टानिष्टभयोज्झितात्। दुर्जनाद्वत देवा अप्य् अशक्ता इव बिभ्यति॥
MSS_0148 अक्षेत्रे बीजमुत्सृष्टम् अन्तरेव विनश्यति। अबीजकमपि क्षेत्रं केवलं स्थण्डिलं भवेत्॥
MSS_0149 अक्षेषु मृगयायां च स्त्रीषु पाने वृथाटने। निद्रायां च निबन्धेन क्षिप्रं नश्यति भूपतिः॥
MSS_0150 अक्षेष्वियं व्यसनिता हृदये यदेते रागो घनो मधुमदोत्कटमाननं च। पद्मस्तथापि परमास्पदमेव लक्ष्म्यास् तद्दैन्यमेव किल दुर्भगता यदेभिः॥
MSS_0151 अक्षोठशुण्ठिमरिचार्द्रकदाडिमत्वक् कुस्तुम्बुरूलवणतैलसुसंस्कृतान् यः। मत्स्यान् सुशीतसितभक्ततले दधाति स ब्रह्मलोकमधिगच्छति पुण्यकर्मा॥
MSS_0152 अक्षौरेऽपि च नक्षत्रे कुर्वीत बुधसोमयोः। युक्तेऽपि तिथिनक्षत्रे न कुर्याच्छनिभौमयोः॥
MSS_0153 अक्षौहिणी रिपुं हन्यात् स्वयं वा तेन हन्यते। ब्राह्मणो मन्त्रविद्धन्यात् सर्वानेव रिपून् क्षणात्॥
MSS_0154 अक्ष्णोर्निक्षिपदञ्जनं श्रवणयोस्तापिञ्छगुच्छावलीं मूर्ध्नि श्यामसरोजदाम कुचयोः कस्तूरिकापत्रकम्। धूर्तानामभिसारसंभ्रमजुषां विष्वङ्निकुञ्जे सखि ध्वान्तं नीलनिचोलचारु सुदृशां प्रत्यङ्गमालिङ्गति॥
MSS_0155 अक्ष्णोर्मञ्जुलमञ्जनं चरणयोर्नीलाश्मजौ नूपुरा- वङ्गे नीलपटः स्फुटं मृगमदन्यासः कपोलस्थले। यत्प्रीत्या परिशीलितं परदृशां रोधाय तत्सांप्रतं नेपथ्यस्य विधावपीदमसतीजातस्य जातं तमः॥
MSS_0156 अक्ष्णोर्युग्मं विलोकान्मृदुतनुगुणतस्तर्पयन्ती शरीरं दिव्यामोदेन वक्त्रादपगतमरुता नासिकां चारुवाचा। श्रोत्रद्वंद्वं मनोज्ञाद्रसनमपि रसादर्पयन्ती मुखाब्जं यद्वत्पञ्चाक्षसौख्यं वितरति युवतिः कामिनां नान्यदेवं॥
MSS_0157 अक्ष्णोर्विपक्ष इति सानुशयं लुलाव नीलोत्पलं यदबला कलमस्य गोप्त्री। भूयस्तदेव शिरसावहदुन्नतानां वैरं विरोधिषु दृढं न पराजितेषु॥
MSS_0158 अखण्डमण्डलः श्रीमान् पश्यैष पृथिवीपतिः। न निशाकरवज्जातु कलावैकल्यमागतः॥
MSS_0159 अखण्डितं च क्रमुकं चूर्णम् तु रसवर्जितम्। भूमौ निपतितं पत्रं शक्रस्यापि श्रिअयं हरेत्॥
MSS_0160 अखण्डिता शक्तिरथोपमानं न स्वीकृतं न च्छलरीतिरस्ति। अस्पृष्टसंदेहविपर्ययस्य कोऽयं तव न्यायनये निवेशः॥
MSS_0161 अखर्वपर्वगर्तेषु विच्छिन्नो यस्य वारिधिः। स एव हि मुनेः पाणिर् अधस्ताद्विन्ध्यभूभृतः॥
MSS_0162 अखिलं विदुषामनाविलं सुहृदा च स्वहृदा च पश्यताम्। सविधेऽपि नसूक्ष्मसाक्षिणी वदनालंकृतिमात्रमक्षिणी॥
MSS_0163 अखिलेषु विहंगेषु हन्त स्वच्छन्दचारिषु। शुक पञ्जरबन्धस्ते मधुराणां गिरां फलम्॥
MSS_0164 अगजाननपद्मार्कं गजाननमहर्निशम्। अनेकदं तं भक्तानाम् एकदन्तमुपास्महे॥
MSS_0165 अगणितगुणेन सुन्दर कृत्वा चारित्रमप्युदासीनम्। भवतानन्यगतिः सा विहितावर्तेन तरणिरिव॥
MSS_0166 अगणितगुरुर्याच्ञालोलं पदान्तसदातिथिः समयमविदन् मुग्धः कालासहो रतिलम्पटः। कृतककुपितं हस्ताघातं त्रपारुदितं हठा- दपरिगणयन् लज्जायां मां निमज्जयति प्रियः॥
MSS_0167 अगणितनिजश्रमाणां परकृत्येऽभ्येत्य वर्तमानानाम्। सुजनघनदिनमणीनां परोपकारार्थमजनि जनिः॥
MSS_0168 अगणितयशसा त्यक्त- स्थितिना क्रियतेऽथ याकृतज्ञेन। स्निग्धे सुहृदि सरागे मित्रे तव वञ्चना न युक्ता सा॥
MSS_0169 अगतित्वमतिश्रद्धा ज्ञानाभासेन तृप्तता। त्रयः शिष्यगुणा ह्येते मूर्खाचार्यस्य भाग्यजाः॥
MSS_0170 अगतीनां खलीकाराद् दुःखं नैवोपजायते। भवन्त्यशोकाः प्रायेण सांकुराः पादताडिताः॥
MSS_0171 अगदैः सर्वसामान्यैर् व्यन्तराणां विषं हरेत्। धूपो देवीसहापिच्छखण्डनैस्तद्विषापहः॥
MSS_0172 अगम्यगमनात् प्रायः प्रायश्चित्तीयते जनः। अगम्यं त्वद्यशो याति सर्वत्रैव च पावनम्॥
MSS_0173 अगम्यानि पुमान् याति योऽसेव्यांश्च निषेवते। स मृत्युमुपगृह्णाति गर्भमश्वतरी यथा॥
MSS_0174 अगम्यार्थं तृणप्राणाः पृष्ठस्थीकृतभीह्रियः। शम्भलीभुक्तसर्वस्वा जना यत्पारिपार्श्विकाः॥
MSS_0175 अगम्यो मन्त्राणां प्रकृतिभिषजामप्यविषयः सुधासारासाध्यो विसदृशतरारम्भगहनः। जगद्भ्रामीकर्तुं परिणतधियानेन विधिना स्फुटं सृष्टो व्याधिः प्रकृतिविषमो दुर्जनजनः॥
MSS_0176 अगस्तितुल्याश्च घृताब्धिशोषणे दम्भोलितुल्या वटकाद्रिभेदने। शाकावलीकाननवह्निरूपास् त एव भट्टा इतरे भटाश्च॥
MSS_0177 अगस्तिहस्तचुलुकमितेऽब्धौ वाहनाकृतौ। मग्नः समुद्रो वेलायाम् इति देवास्तदा जगुः॥
MSS_0178 अगस्त्य इव यस्यासिर् न्यञ्चितक्षितिभृद्बभौ। चित्रं सोऽप्यकरोन्नृत्यत् कबन्धं समरार्णवम्॥
MSS_0179 अगस्त्यस्य मुनेः शापाद् ब्रह्मस्यन्दनमास्थितः। महासुखात् परिभ्रष्टो नहुषः सर्पतां गतः॥
MSS_0180 अगस्त्येन पयोराशेः कियत् किं पीतमुज्झितम्। त्वया वैरिकुलं वीर समरे कीदृशं कृतम्॥
MSS_0181 अगा गाङ्गाङ्गकाकाकगाहकाघककाकहा। अहाहाङ्क खगाङ्कागकङ्कागखगकाकक॥
MSS_0182 अगाधजलसंचारी विकारी न च रोहितः। गण्डूषजलमात्रे तु शफरी फर्फरायते॥
MSS_0183 अगाधहृदया भूपाः कूपा इव दुरासदाः। घटका गुणिनो नो चेत् कथं लभ्येत जीवनम्॥
MSS_0184 अगाधेनापि किं तेन तोयेन लवणाम्बुधेः। जनुमात्रं वरं वारि तृष्णाच्छेदकरं नृणाम्॥
MSS_0185 अगारेऽस्मिन् कान्ते गिरिशमनिशानाथशकलं भुजंगानुत्तुङ्गान् सकलमपि वातायनपथे। निकुञ्जेषु श्येनानधिगृहशिरो राहुवलयं लिखन्त्या नीयन्ते शिव शिव तया हन्त दिवसाः॥
MSS_0186 अगुणकणो गुणराशिर् द्वयमपि दैवेन खलमुखे पतितम्। प्रसरति तैलमिवैकः सलिले घृतवज्जडत्वमेत्यन्यः॥
MSS_0187 अगुरुरिति वदतु लोको गौरवमत्रैव पुनरहं मन्ये। दर्शितगुणैकवृत्तिर् यस्य जने जनितदाहेऽपि॥
MSS_0188 अगुरुसुरभिधूपाशोभितं केशपाशं गलितकुसुममालं धुन्वती कुञ्चिताग्रम्। त्यजति गुरुनितम्बा निम्ननाभिः सुमध्याप्य् उषसि शयनवासः कामिनी कामशोभा॥
MSS_0189 अगुरोरपि सत उच्चैः प्रशंसनं तद्गुणा वितन्वन्ति। अगुरुर्ज्वलनेऽप्यस्तः सौरभमिषतो गुणान् वमति॥
MSS_0190 अगूढविभवा यस्य पौरा राष्ट्रवासिनः। नयापनयवेत्तायः स राजा राजसत्तमः॥
MSS_0191 अगूढहासस्फुटदन्तकेसरं मुखं स्विदेतद्विकसन्नु पङ्कजम्। इति प्रलीनां नलिनीवने सखीं विदाम्बभूवुः सुचिरेण योषितः॥
MSS_0192 अग्निं प्राप्य यथा सद्यस् तूलराशिर्विनश्यति। तथा गङ्गाजलेनैव सर्वपापं विनश्यति॥
MSS_0193 अग्निं स्तोकमिवात्मानं संधुक्षयति यो नरः। स वर्धमानो ग्रसते महान्तमपि संचयम्॥
MSS_0194 अग्निः स्तोको वर्धते चाज्यसिक्तो बीजं चैकं बहुसाहस्रमेति। क्षयोदयौ विपुलौ संनियम्य तस्मादल्पं नावमन्येत वित्तम्॥
MSS_0195 अग्निकुण्डसमा नारी घृतकुम्भसमो नरः। संगमेन परस्त्रीणां कस्य नो चलते मनः॥
MSS_0196 अग्निकुम्भसमा नारी घृतकुम्भसमो नरः। उभयोरपि संयोगः कस्य विश्वासकारकः॥
MSS_0197 अग्निदाहे न मे दुःखं छेदे न निकषे न वा। यत्तदेव महद्दुःखं गुञ्जया सह तोलनम्॥
MSS_0198 अग्निदो गरदश्चैव शस्त्रपाणिर्धनापहः। क्षेत्रदारापहारी च षडेते ह्याततायिनः॥
MSS_0199 अग्निना भस्मना चैव स्तम्भेन च जनेन च। अद्वारेणैव मार्गेण पङ्क्तितदोषो न विद्यते॥
MSS_0200 अग्निरापः स्त्रियो मूर्खाः सर्पा राजकुलानि च। नित्यं यत्नेन सेव्यानि सद्यः प्राणहराणि षट्॥
MSS_0201 अग्निर्गुरुर्द्विजातीनां वर्णानां पार्थिवो गुरुः। कुलस्त्रीणां गुरुर्भर्ता सर्वस्याभ्यागतो गुरुः॥
MSS_0202 अग्निर्दहति तापेन सूर्यो दहति रश्मिभिः। राजा दहति दण्डेन तपसा ब्राह्मणो दहेत्॥
MSS_0203 अग्निर्देवो द्विजातीनां मुनीनां हृदि दैवतम्। प्रतिमास्वल्पबुद्धीनां सर्वत्र समदर्शिनः॥
MSS_0204 अग्निर्हि देवताः सर्वाः सर्वणं च तदात्मकम्। तस्मात् सुवर्णं ददता दत्ताः सर्वाः स्म देवताः॥
MSS_0205 अग्निष्टोमादिभिर्यज्ञैर् विविधैराप्तदक्षिणैः। न तत् फलमवाप्नोति तीर्थार्थे गमनेन यत्॥
MSS_0206 अग्निश्तेजो महल्लोके गूढस्तिष्ठति दारुषु। न चोपयुङ्क्ते तद्दारु यावन्नो दीप्यते परैः॥
MSS_0207 स एव खलु दारुभ्यो यदा निर्मथ्य दीप्यते। तदा तच्च वनं चान्यन् निर्दहत्याशु तेजसा॥
MSS_0208 एवमेव कुले जाताः पावकोपमतेजसः। क्षमावन्तो निराकाराः काष्ठेऽग्निरिव शेरते॥
MSS_0209 अग्निहोत्रं गृहं क्षेत्रं गर्भिर्णीं वृद्धबालकौ। रिक्तहस्तेन नोपेयाद् राजानं देवतां गुरुम्॥
MSS_0210 अग्निहोत्रं त्रयो वेदास् त्रिदण्डं भस्मगुण्ठनम्। बुद्धिपौरुषहीनानां जीविकेति बृहस्पतिः॥
MSS_0211 अग्निहोत्रफला वेदाः शीलवृत्तफलं श्रुतम्। रतिपुत्रफला दारा दत्तभुक्तफलं धनम्॥
MSS_0212 अग्निहोत्रमधीतं वा दानाद्याश्चाखिलाः क्रियाः। भजन्ते तस्य वैफल्यं यस्य वाक्यमकारणम्॥
MSS_0213 अग्निहोत्रेषु विप्राणां हृदि देवो मनीषिणाम्। प्रतिमास्वल्पबुद्धीनां सर्वत्र विदितात्मनाम्॥
MSS_0214 अग्नेर्यथा दारुवियोगयोगयोर् अदृष्टतोऽन्यत्र निमित्तमस्ति। एवं हि जन्तोरपि दुर्विभाव्यः शरीरसंयोगवियोगहेतुः॥
MSS_0215 अग्नौ क्रियावतां देवो दिवि देवो मनीषिणाम्। प्रतिमास्वल्पबुद्धीनां योगिनां हृदये हरिः॥
MSS_0216 अग्नौ दग्धं जले मग्नं हृतं तस्करपार्थिवैः। तत्सर्वं दानमित्याहुर् यदि क्लैब्यं न भाषते॥
MSS_0217 अग्नौ प्राप्तं प्रधूयेत यथा तूलं द्विजोत्तम। तथा गङ्गावगाढस्य सर्वं पापं प्रधूयते॥
MSS_0218 अग्नौ प्रास्तं तु पुरुषं कर्मान्वेति स्वयंकृतम्। तस्मात्तु पुरुषो यत्नाद् धर्मं संचिनुयाच्छनैः॥
MSS_0219 अग्नौ प्रास्ताहुतिः सम्यग् आदित्यमुपतिष्ठते। आदित्याज्जायते वृष्टिर् वृष्र्̥एरन्नं ततः प्रजाः॥
MSS_0220 अग्न्याकारं कलयसि पुरश्चक्रवाकीव चन्द्रं बद्धोत्कम्पं शिशिरमरुता दह्यते पद्मिनीव। प्राणान् धत्से कथमपि बलाद्गच्छतः शल्यतुल्यांस् तत् केनासौ सुतनु जनितो माम्मथस्ते विकारः॥
MSS_0221 अग्न्याधानेन यज्ञेन काषायेण जटाजिनैः। लोकान् विश्वासयित्वैव ततो लुम्पेद्यथा वृकः॥
MSS_0222 अग्रच्छाया तृणाग्निश्च नीचसेवा पटे जलम्। वेश्यारागः खलप्रेम सर्वं बुद्बुदसन्निभम्॥
MSS_0223 अग्रतः पृष्ठतो मध्ये पार्श्वतोऽथ समन्ततः। विद्युच्चकितवद्भाति सूर्यकोटिसमप्रभः॥
MSS_0224 अग्रतश्चतुरो वेदान् पृष्ठतः सशरं धनुः। उभाभ्यां च समर्थोऽहं शापादपि शरादपि॥
MSS_0225 अग्रतो वामपादं च दक्षिणं जातु कुञ्चितम्। आलीढं तु प्रकर्तव्यं हस्तद्वयसविस्तरम्॥
MSS_0226 अग्रसानुषु नितान्तपिशङ्गैर् भूरुहान्मृदुकरैरवलम्ब्य। अस्तशैलगहनं नु विवस्वान् आविवेश जलधिं नु महीं नु॥
MSS_0227 अग्राह्यं श्रवणस्य भूषणमलंकारो न भावोचितः कण्ठस्याञ्जनमुज्ज्वलं नयनयोः सूक्ष्मत्वमावेक्षितुम्। वक्त्रस्य क्षणिकोऽधिवासनविधिः कान्ते प्रिये नाभवस् सौभाग्यप्रतिकर्मनिर्मितमहाविद्यैव येनात्मनः॥
MSS_0228 अग्राह्या मूर्धजेष्वेताः स्त्रियो गुणसमन्विताः। न लताः पल्लवच्छेदम् अर्हन्त्युपवनोद्भवाः॥
MSS_0229 अग्रे कस्यचिदस्ति कंचिदभितः केनापि पृष्टे कृतः संसारः शिशुभावयौवनजराभारावतारादयम्। बालस्तं बहु मन्यतामसुलभं प्राप्तं युवा सेवतां वृद्धस्तद्विष्याद्बहिष्कृत इव व्यावृत्य किं पश्यति॥
MSS_0230 अग्रे कुग्रामवर्गः पिशितरसलसच्चण्डचण्डायमानः पश्चाद्व्याधो वधार्थो निशितशरकरः पादमुद्रानपायी। विष्वग्दीप्तो वनाग्निर्वनमतिगहनं धूमवात्या च दृष्टेः सरोद्धी कान्दिशीको हरि हरि हरिणःकं शरण्यं प्रयातु॥
MSS_0231 अग्रे गच्छत धेनुदुग्धकलशानादाय गोप्यो गृहं दुग्धे वस्कयणीकुले पुनरियं राधा शनैर्यास्यति। इत्यन्यव्यपदेशगुप्तहृदयः कुर्वन् विविक्तं व्रजं देवः कारणनन्दसूनुरशिवं कृष्णः स मुष्णातु वः॥
MSS_0232 अग्रे गीतं सरसकवयः पार्श्वतो दाक्षिणात्याः पृष्ठे लीलावलयरणितं चामरग्राहिणीनाम्। यद्यस्त्येवं कुरु भवरसास्वादने लम्पटत्वं नो चेच्चेतः प्रविश सहसा निर्विकल्पे समाधौ॥
MSS_0233 अग्रे तप्तजला नितान्तशिशिरा मूले मुहुर्बाहुभिर् व्यामथ्योपरतप्रपेषु पथिकैर्मार्गेषु मध्यंदिने। आधाराः प्लुतबालशैवलदलच्छेदावकीर्णोर्मयः पीयन्ते हलमुक्तमग्नमहिषप्रक्षोभपर्याविलाः॥
MSS_0234 अग्रे तिष्ठति दारुणाकृतिरसौ क्रोधोद्धतः केसरी पश्चादुद्भटदावदूषितधरासंक्रान्तचण्डानिलः। किं कुर्मः सहसा विहाय कलभानेतान् ब्रजामः कथं हंहो कूणितलोचनेति करिणी चिन्ताकुला ताभ्यति॥
MSS_0235 अग्रे धनुः शरकरः स्वयमस्ति कामः पश्चात्त्वरा शशधरोदयसंशयोत्था। ध्वान्तं दिनान्तविकसद्विभवं समन्तात् किं केवला पथि वधूर्दयिताभिसारे॥
MSS_0236 अग्रे प्रस्तुतनाशानां मूकता परमो गुणः। तथापि प्रभुभक्तानां सौधर्म्यादेवमुच्यते॥
MSS_0237 यैरेव स्तुतिभिः स्वामी प्राप्यते व्यसनावटम्। पश्चान्मूकत्वमापन्नैर् डद्धर्त्तुं नैव शक्यते॥
MSS_0238 अग्रे माहिषिकं दृष्ट्वा मध्ये तु वृषलीपतिम्। अन्ते वार्धुषिकं दृष्ट्वा निराशाः पितरो गताः॥
MSS_0239 अग्रे यान्ति रथस्य रेणुवदमी चूर्णीभवन्तो घनाश् चक्रभ्रान्तिररान्तरेषु जनयत्यन्यामिवारावलिम्। चित्रन्यस्तमिवाचलं हयशिरस्यायामवच्चामरं यष्ट्यग्रे च समं स्थितो ध्वजपटः प्रान्ते च वेगानिलात्॥
MSS_0240 अग्रे लघिमा पश्चान् महतापि पिधीयते न हि महिम्ना। वामन इति त्रिविक्रमम् अभिदधति दशावतारविदः॥
MSS_0241 अग्रे विकीर्णकुरबक- फलजालकहीयमानसहकारम्। परिणामाभिमुखमृतोर् उत्सुकयति यौवनं चेतः॥
MSS_0242 अग्रे व्याधः करधृतशरः पार्श्वतो जालमाला पृष्टे वह्निर्दहति नितरां संनिधौ सारमेयाः। एणी गर्भादलसगमना बालकै रुद्धपादा चिन्ताविष्टा वदति हि मृगं किं करोमि क्व यामिः॥
MSS_0243 अग्रे श्यामलबिन्दुबद्धतिलकैर्मध्येऽपि पाकान्वय- प्रौढीभूतपटोलपाटलतरैर्मूले मनाग्बभ्रुभिः। वृन्ते कर्कशकीरपिच्चहरिभिः स्थूलैः फलैर्बन्धुराः संप्रत्युत्सुकयन्ति कस्य न मनः पूगद्रुमाणां छटाः॥
MSS_0244 अग्रेसरी कुमारी तत्पृष्टे पुङ्खगो यदा तारः। सिद्धिस्तदोत्तमा स्याद् दृष्टाप्यादौ वरा दुर्गा॥
MSS_0245 अग्रे स्त्रीनखपाटलं कुरवकं श्यामं द्वयोर्भागयोर् बालाशोकमुपोढरागसुभगं भेदोन्मुखं तिष्ठति। ईषद्बद्धरजःकणांग्रकपिशा चूते नवा मञ्जरी मुग्धत्वस्य च यौवनस्य च सखे मध्ये मधुश्रीः स्थिता॥
MSS_0246 अग्र्यो मुक्तिमतां प्रयोगसमये मन्त्रेषु पृष्ठं गतः पाकागारगतस्तु पाचकमनस्तोषाय वाचस्पतिः। उच्चायां निरतो रतोऽर्थकगणे पिण्डेषु दत्तादरो नानाश्राद्धगणैकचालितमना भद्दोट्टमो राजते॥
MSS_0247 अघं स केवलं भुङ्क्ते यः पचत्यात्मकारणात्। यज्ञशिष्टाशनं ह्येतत् सतामन्नं विधीयते॥
MSS_0248 अघटितं घटनां नयति ध्रुवं सुघटितं क्षणभङ्गुरताचलम्। जगदिदं कुरुते सचराचरं विधिरहो बलवानिति मे मतिः॥
MSS_0249 अघटितघटितं घटयति सुघटितघटितानि जर्जरीकुरुते। विधिरेव तानि घटयति यानि पुमान्नैव चिन्तयति॥
MSS_0250 अघृष्टमिव माणिक्यम् अमत्तमिव च द्विपम्। अशूरं पार्थिवं लोको जात्यमप्यवमन्यते॥
MSS_0251 अङ्कं केऽपि शशङ्किरेजलनिधेः पङ्कं परे मेनिरे सारङ्गं कतिचिच्च संजगदिरे भूमेश्च बिम्बं परे। इन्दौ यद्दलितेन्द्रनीलशकलश्यामं दरीदृश्यते तन्मन्ये रविभीतमन्धतमसं कुक्षिस्थमालक्ष्यते॥
MSS_0252 अङ्कनिलीनगजानन- शङ्काकुलबाहुलेयहृतवसनौ। सस्मितहरकरकलितौ हिमगिरितनयास्तनौ जयतः॥
MSS_0253 अङ्कन्यासैर्विषमैर् मायावनितालकावलीकुटिलैः। को नाम कामचारैः कायस्थैर्मोहितो न जनः॥
MSS_0254 अङ्कमल्लविनोदेषु तथान्येषूत्सवादिषु। अन्तःपुरप्रचारेषु देवपूजापरेषु च॥
MSS_0255 अङ्काधिरोपितमृगश् चन्द्रमा मृगलाञ्छनः। केसरी निष्ठुरक्षिप्तमृगयूथो मृगाधिपः॥
MSS_0256 अङ्कुरिते पल्लविते कोरकिते विकसिते च सहकारे। अङ्कुरितः पल्लवितः कोरकितो विकसितश्च मदनः॥
MSS_0257 अङ्केकृत्वोत्तमाङ्गं प्लवगबलपतेः पादमक्षस्य हन्तुर् दत्वोत्सङ्गे सलीलं त्वचि कनकमृगस्याङ्गशेषं निधाय। बाणं रक्षः कुलघनं प्रगुणितमनुजेनादरात्तीक्ष्णमक्ष्णः कोणेनावेक्षमाणस्त्वदनुजवचने दत्तकर्णोऽयमास्ते॥
MSS_0258 अङ्के वृद्धिमुपागतं शिशुतया सर्वाङ्गमालिङ्गितं मत्स्यः श्रीपरिरम्भनिर्भरतरव्याकोशकोषोन्मुखैः। आशाप्तैः परिपीयमानमनिशं निःस्पन्दमिन्दिन्दिरैर् दूरादेव निमेषशून्यनयनः पद्मं समुद्वीक्षते॥
MSS_0259 अङ्केषु शून्यविन्यासाद् वृद्धिः स्यात्तु दशाधिका। तस्माज्ज्ञेया विशेषेण अङ्कानां वामतो गतिः॥
MSS_0260 अङ्कोल्लक्वाथतोयेन मिश्रितं घृतमाक्षिकम्। वसा किटिकुङ्गाणाम् एतैः सिक्ता महीरुहाः॥
MSS_0261 अङ्कोल्लक्वथितं स्विन्नं नृमांसं छागदुग्धयुक्। पिण्याकसहितं मूले सहकारस्य निक्षिपेत्॥
MSS_0262 अङ्कोल्लतैलभावितम् उषितं गोशकृति कुमुदकन्दमलम्। करकाम्बुकर्दमभृते कलशे कुसुमं समुद्वहति॥
MSS_0263 अङ्कोल्लतैलसूकर- शिशुमारवसासु भावितं बीजम्। सद्यो रोहति निहितं भूमौ करकाम्भसा सिक्तम्॥
MSS_0264 अङ्कोल्लपत्रधपेन यद्वा केशसमन्वितैः। सक्तुभिः कटुतैलाक्तैर् याति मत्स्यविषं क्षयम्॥
MSS_0265 अङ्कोल्लबीजमज्जानां सूक्ष्मचूर्णं विधीयते। तिलतैलेन तच्चूर्णं सम्यक्कृत्वा च भावयेत्॥
MSS_0266 अङ्गं गलितं पलितं मुण्डं दन्तविहीनं जातं तुण्डम्। करधृतकम्पितशोभितदण्डं तदपि न मुञ्चत्याशा पिण्डम्॥
MSS_0267 अङ्गं चन्दनपङ्कपङ्कजबिसच्छेदावलीनं मुहुस् तापः शाप इवैष शोषणपटुः कम्पः सखीकम्पनः। श्वासाः संवृततारहाररुचयः संभिन्नचीनांशुका जातः प्रागतिदाहवेदनमहारम्भः स तस्या ज्वरः॥
MSS_0268 अङ्गं चन्दनपाण्डु पल्लवमृदुस्ताम्बूलताम्रोऽवरो धारायन्त्रजलाभिषेककलुषे धौताञ्जने लोचने। अन्तःपुष्पसुगन्धिरार्द्रकबरी स्वच्छं तनीयोऽम्बरं कान्तानां कमनीयतां बिदधते ग्रीष्मेऽपराह्णगमे॥
MSS_0269 अङ्गं दक्षिणमारुह्य वामेनोत्तरति स्फुटम्। तदा हानिकरी ज्ञेया व्यत्ययेन तु लाभदा॥
MSS_0270 अङ्गं दमनपत्त्राभमङ्गे यस्मिन् प्रतीयते। विद्याद्दमनवज्रं तु तीक्ष्णधारं महागुणम्॥
MSS_0271 अङ्गं प्रतीयते यत्र बहुग्रन्थिसमन्वितम्। दुर्लभं तन्महामूल्यं ग्रन्थिवज्रकमुच्यते॥
MSS_0272 अङ्गं भूषणनिकरो भूषयतीत्येष लौकिको वादः। अङ्गानि भूषणानां कामपि सुषमामजीजनंस्तस्याः॥
MSS_0273 अङ्गं येन रथीकृतं नयनयोर्युग्मं रथाङ्गीकृतं पत्रं स्वं रथकर्मसारत्थिकृतं श्वासस्तुरंगीकृताः। कोदऽडीकृतमात्मवीर्यमचिरान्मौर्वीकृतं भूषणं वामाङ्गं विशिखीकृतं दिशतु नः क्षेमं स धन्वी पुमान्॥
MSS_0274 अङ्गणं तदिदमुन्मदद्विप- श्रेणिशोणितविहारिणो हरेः। उल्लसत्तरुणकेलिपल्लवां सल्लकीं त्यजति किं मतङ्गजः॥
MSS_0275 अङ्गणवेदिर्वसुधा कुल्या जलधिः स्थली च पातालम्। वल्मीकश्च सुमेरुः कृतप्रतिज्ञस्य धीरस्य॥
MSS_0276 अङ्गदोषपरित्यक्तश् चतुर्मार्गकृतश्रमः। ज्ञाता कुलकवाद्यस्य रञ्जको वादकः स्मृतः॥
MSS_0277 अङ्गनानामिवाङ्गानि गोप्यन्ते स्वगुणा यदा। तदा ते स्पृहणीयाः स्युर् इमे ह्यत्यन्तदुर्लभाः॥
MSS_0278 अङ्गनामङ्गनामन्तरे माधवो माधवं माधवं चान्तरेणाङ्गना। इत्थमाकल्पिते मण्डले मध्यगः संजगौ वेणुना देवकीनन्दनः॥
MSS_0279 अङ्गन्यासस्ततः कार्यः शिवोक्तः सिद्धिमिच्छता। आचार्येण च शिष्यस्य पापघ्नो विघ्ननाशनः॥
MSS_0280 अङ्गप्रत्यङ्गजः पुत्रो हृदयाच्चापि जायते। तस्मात् प्रियतरो मातुः प्रियत्वान्न तु बान्धवः॥
MSS_0281 अङ्गप्रत्यङ्गभागेन ततः पिण्डः प्रजायते। चर्मणाच्छादितः सप्त धातवः सुय्रनुक्रमात्॥
MSS_0282 अङ्गमङ्गेन संपीड्य मांसं मांसेन तु स्त्रियः। पुराहमभवं प्रीतो यत्तन्मोहविजृम्भितम्॥
MSS_0283 अङ्गमनङ्गक्लिष्टं सुखयेदन्या न मे करस्पर्शात्। नोच्छ्वसिति तपनकिरणैश् चन्द्रस्येवांशुभिः कुमुदम्॥
MSS_0284 अङ्गयुक्तः कृतास्रश्च कुर्वन् सम्यक्पुरोविधिम्। विजानन् सिद्धसाध्यादीन् वैरिणोऽस्त्रैर्न पीड्यते॥
MSS_0285 अङ्गसङ्गात् तथा जीवो भजते प्राकृतान् गुणान्। अहंकाराभिभूतः सन् भिन्नस्तेभ्योऽपि सोऽव्ययः॥
MSS_0286 अङ्गाः संजातभङ्गाद्यनवनवसतिप्राप्तरङ्गाः कलिङ्गास् तैलङ्गाःस्वर्गगङ्गाभिषवणमतयः शीर्यदङ्गाश्च वङ्गाः। लाटाःस्विद्यल्ललाटाः पदगमनदृढाश्वासलोलाश्च चोला जायन्ते श्रीनिजाम पृथुरण भवतः प्रौढनिःसाणनादात्॥
MSS_0287 अङ्गाकृष्टदुकूलया सरभसं गूढौ भुजाभ्यां स्तनाव् आकृष्टे जघनांशुके कृतमधः संसक्तमूरुद्वयम्। नाभीमूलनिबद्धचक्षुषि मयि व्रीडानताङ्ग्या तया दीपः स्फूत्कृतवातवेपितशिखः कर्णोत्पलेनाहतः॥
MSS_0288 अङ्गाकृष्टिर्व्यथयति नखाङ्केषु वक्षोजकुम्भा- वास्यं जृम्भा दशनवसने दन्तदष्टं दुनोति। यान्त्याः खेदं व्रजति करजश्रेणिषु श्रोणिभागः प्रातर्याति प्रगुणतरतां वैशसं नैशमस्याः॥
MSS_0289 अङ्गाङ्गमागते शत्रौ किं करोति परिच्छदः। राहुणा ग्रसिते चन्द्रे किं किं भवति तारकैः॥
MSS_0290 अङ्गाङ्गिभावमज्ञात्वा कथं सामर्थ्यनिर्णयः। पश्य टिट्टिभमात्रेण समुद्रो व्याकुलीकृतः॥
MSS_0291 अङ्गानामतितानवं कुत इदं कम्पश्च कस्मात् कुतो मुग्धे पाण्डुकपोलमाननमिति प्राणेश्वरेपृच्छति। तन्व्या सर्वमिदं स्वभावत इति व्याहृत्य पक्ष्मान्तर- व्यापी बाष्पभरस्तया वलितया निःश्वस्य मुक्तोऽन्यतः॥
MSS_0292 अङ्गानि खेदयसि किं शिरीषकुसुमपरिपेलवानि मुधा। अयमीहितकुसुमानां संपादयिता तवास्ति दासजनः॥
MSS_0293 अङ्गानि चन्दनरजःपरिधूसराणि ताम्बूलरागसुभगोऽधरपल्लवश्च। स्वच्छाञ्जने च नयने वसनं तनीयः कान्तासु भूषणमिदं विबह्वश्च शेषः॥
MSS_0294 अङ्गानि दत्त्वा हेमाङ्गि प्राणान् क्रीणासि चेन् नृणाम्। युक्तमेतन् न तु पुनः कोणं नयनपद्मयोः॥
MSS_0295 अङ्गानि धीपटुत्वं शक्तिर्दशनाः शनैर्विशीर्यन्ते। निखिलेन्द्रियाणि येषां चिरायुषस्ते नरा ज्ञेयाः॥
MSS_0296 अङ्गानि निद्रालसविभ्रमाणि वाक्यानि किंचिन् मदलालसानि। भ्रूक्षेपजिह्मानि च वीक्षितानि चकार कामः प्रमदाजनानाम्॥
MSS_0297 अङ्गानि मे दहतु कान्तवियोगवह्निः सम्रक्षतु प्रियतमं हृदि वर्ततेऽसौ। इत्याशया शशिमुखी जलदश्रुवारि- धाराभिरुष्णमभिषिञ्चति हृत्प्रदेशम्॥
MSS_0298 अङ्गानि श्लथनिः सहानि नयते मुग्धालसे विभ्रमश्- वासोत्कम्पितकोमलस्तनमुरः सायाससुप्ते भ्रुवौ। किं चान्दोलनकौतुकव्युपरतावास्येषु वामभ्रुवां स्वेदाम्भः स्तपिताकुलालकलतेष्वावासितो मन्मथः॥
MSS_0299 अङ्गामोदसमोच्छलद्घृणिपतद्भृङ्गावलीमालित- स्फूर्जल्लञ्छनसूत्रगुम्फितमिलन्नीलोत्पलश्रीरिव। निर्यत्पादनखोन्मुखांशुविसरस्रग्दन्तुरः स्मर्यतां मञ्जुश्रीः सुरमुक्तमञ्जरिशिखावर्षैरिवाभ्यर्चितः॥
MSS_0300 अङ्गारपूर्वे गमने च लाभः सोमे शनौ दक्षिणमर्थलाभम्। बुधे गुरौ पश्चिमकार्यसिद्धी रवौ भृगौ चोत्तरमर्थलाभः॥
MSS_0301 अङ्गारशूलाश्मपलालकेश- विस्तीर्णविट्चर्ममृतेषु दृष्टः। श्वा मूत्रयन्यच्छति कार्यनाशं दारिद्र्यमृत्युप्रमुखाननर्थान्॥
MSS_0302 अङ्गारसदृशी नारी घृतकुम्भसमः पुमान्। ये प्रसक्ता विलीनास्ते ये स्थितास्ते पदे स्थिताः॥
MSS_0303 अङ्गारसदृशी योषित् सर्पिःकुम्भसमः पुमान्। तस्याः परिसरे ब्रह्मन् स्थातव्यं न कदाचन॥
MSS_0304 अङ्गारहासिषु विलासगृहोदरेषु तल्पेषु तूलपटकल्पितवेष्टनेषु। उष्णेषु च प्रणयिनीकुचमण्डलेषु शान्तिं जगाम शिशिरस्य तुषारगर्वः॥
MSS_0305 अङ्गारैः खचितेव भूर्वियदपि ज्वालाकरालं करैस् तिग्मांशोः किरतीव तीव्रमभितो वायुः कुकूलानलम्। अप्यम्भांसि नखंपचानि सरितामाशा ज्वलन्तीव च ग्रीष्मेऽस्मिन्नववह्निदीपितमिवाशेषं जगद्वर्तते॥
MSS_0306 अङ्गारैः शाकवृक्षस्य चूर्णितैः सघृतैस्त्र्यहम्। दत्तैर्नश्यत्यतीसारस्त्र्य् अहं पानीयवारणात्॥
MSS_0307 अङ्गासङ्गिमृणालकाण्डमयते भृङ्गावलीनां रुचं नासामौक्तिकमिन्द्रनीलसरणिं श्वासानिलाद् गाहते। दत्तेयं हिमवालुकापि कुचयोर्धत्ते क्षणं दीपतां तप्तायःपतिताम्बुवत्करतले धाराम्बु संलीयते॥
MSS_0308 अङ्गीकुरु त्वमवधीरय वा वयं तु दासास्तवेति वचसैव जयेम लोकान्। एतावतैव सुकरो ननु विश्वमात- रुद्दण्डदण्डधरकिंकरमौलिभङ्गः॥
MSS_0309 अङ्गीकुर्वन्ति भङ्गीमखिलगिरिगणास्तप्तजाम्बूनदीयां दूरीकुर्वन्ति पूरीकृतकनकगिरिस्फारगवं च यस्याः। उन्मत्तध्वान्तधारासुरवरपटलीदाहसञ्जातकीर्तिः सेयं प्राची प्रदीप्तिर्दलयतु दुरितं सर्वदा सर्वदा मे॥
MSS_0310 अङ्गीकुर्वन्नमृतरुचिरामुत्पतिष्णोस्सलीलं छायामन्तस्तव मणिमयो माल्यवानेष शैलः। शोभां वक्ष्यत्यधिकललितां शोभमानामतीन्दोर् देवस्यादेरुपजनयतो मानसादिन्दुबिम्बम्॥
MSS_0311 अङ्गीकृततितिक्षः सेड् गुणी निष्ठापरो यथा। मृषिस्तथा विजयते श्रीरामो राजसत्तमः॥
MSS_0312 अङ्गीकृत्ताः क्षतिमिमामपि ये विषह्य गोप्तुं गुणान् किमिति वाञ्छसि तान्मुधैव। मुक्तामणेर्विमलरूपतया नितान्तम् एते तव स्वयमपि प्रकटीभवन्ति॥
MSS_0313 अङ्गुलिभङ्गविकल्पन- विविधविवादप्रवृत्तपाण्डित्यः। जपचपलोष्ठः सजने ध्यानपरो नगररथ्यासु॥
MSS_0314 अङ्गुलीकिसलयाग्रतर्जनं भ्रूविभङ्गकुटिलं च वीक्षितम्। मेखलाभिरसकृच्च बन्धनं वञ्चयन् प्रणयिनीरवाप सः॥
MSS_0315 अङ्गुलीभिः कुरङ्गाक्ष्याः शोभते मुद्रिकावलिः। प्रोतेव बाणैः पञ्चेषोः सूक्ष्मा लक्ष्यपरम्परा॥
MSS_0316 अङ्गुलीभिरिव केशसंचयं संनिगृह्य तिमिरं मरीचिभिः। कुड्मलीकृतसरोजलोचनं चुम्बतीव रजनीमुखं शशी॥
MSS_0317 अङ्गुल्यः पञ्चमे मासे दृष्टिकुक्षौ च षष्ठमे। संचारः सप्तमे मासे अष्टमे नयनेषु च॥
MSS_0318 अङ्गुल्यः पल्लवान्यासन् कुसुमानि नखार्चिषः। बाहू लते वसन्तश्रीस् त्वं नः प्रत्यक्षचारिणी॥
MSS_0319 अङ्गुल्यग्रनखेन बाष्यसलिलं विक्षिप्य विक्षिप्य किं तूष्णीं रोदिषि कोपने बहुतरं फूत्कृत्य रोदिष्यसि। यस्यास्ते पिशुनोपदेशवचनैर्मानेऽतिभूमिं गते निर्विण्णोऽनुनयं प्रति प्रियतमो मध्यस्थतामेष्यति॥
MSS_0320 अङ्गुल्यग्रनिरोधतस्तनुतरां धारामियं तन्वती कर्कया न परं पयो निपुणिका दातुं प्रपापालिका। विश्लिष्टाङ्गुलिना करेण दशनापाडं शनैः पान्थ हे निश्पन्दोर्ध्वविलोचनस् त्वमपि हा जानासि पातुं पयः॥
MSS_0321 अङ्गुल्यग्रेण यज्जप्तं यज्जप्तं मेरुलङ्घने। व्यग्रचित्तेन यज्जप्तं त्रिविधं निष्फलं भवेत्॥
MSS_0322 अङ्गुल्या कः कवाटं प्रहरति कुटिले माधवः किं वसन्तो नो चक्री किं कुलालो न हि धरणिधरः किं द्विजिह्वः फणीन्द्रः। नाहं घोराहिमर्दी किमसि खगपतिर्नो हरिः किं कपीन्द्रः इत्येवं गोपकन्याप्रतिवचनजितः पातु वश्चक्रपाणिः॥
MSS_0323 अङ्गुष्ठतर्जनीभ्यां गा घ्राणे संगृह्य नामयेत्। मन्त्रेणानेन वश्याः स्युः पशवोऽश्वादयस्तथा॥
MSS_0324 अङ्गुष्ठनखदम्भेन पादयोः पतितः किमु। विभाति वक्त्रविजितः शशी विगतकल्मषः॥
MSS_0325 अङ्गुष्ठनखमूले तु तर्जन्यग्रं सुसंस्थितं। मत्सरी सा च विज्ञेया चित्रलक्ष्यस्य वेधने॥
MSS_0326 अङ्गुष्ठाक्रमवक्रिताङ्गुलिरधः पादार्धनीरुद्धभूः पार्श्वाद्वेगकृतो निहत्य कफणिद्वन्द्वेन दंशान्मुहुः। न्यग्जानुद्वययन्त्रयन्त्रितघटीवक्त्रान्तरालस्खलद् धाराध्वानमनोहरं सखि पयो गां दोग्धि गोपालकः॥
MSS_0327 अङ्गुष्ठाग्रे तु तर्जन्या मुखं यत्र निवेशितं। काकतुण्डी च विज्ञेया सूक्ष्मलक्ष्येषु योजिता॥
MSS_0328 अङ्गुष्ठे पदगुल्फजानुजघने नाभौ च वक्षःस्तने कक्षाकण्ठकपोलदन्तवसने नेत्रालिके मूर्धनि। शुक्लाशुक्लविभागतो मृगदृशामङ्गेष्वनङ्गस्थिती- रूर्ध्वाधोगमनेन वामपदगाः पक्षद्वये लक्षयेत्॥
MSS_0329 अङ्गुष्ठोदरमात्रं विशेषवित्प्राप्य पद्मरागमणिम्। सुखसंवाह्यमनुत्तरं अर्थं किं तेन नाप्नोति॥
MSS_0330 अङ्गेन केनापि विजेतुमस्या गवेष्यते किं चलपत्रपत्रं। न चेद्विशेषादितरच्छदेभ्यस् तस्यास्तु कम्पस्तु कुतो भयेन॥
MSS_0331 अङ्गेन गात्रं नयनेन वक्त्रं न्यायेन राज्यं लवणेन भोज्यं। धर्मेण हीनं खलु जीवितं च न राजते चन्द्रमसा विना निशा॥
MSS_0332 अङ्गेऽनङ्गज्वरहुतवहश्चक्षुषि ध्यानमुद्रा कण्ठे जीवः करकिसलये दीर्घशायी कपोलः। अंसे वीणा कुचपरिसरे चन्दनं वाचि मौनं तस्याः सर्वं स्थितमिति न तु त्वां विना क्वापि चेतः॥
MSS_0333 अङ्गेनाङ्गं प्रतनु तनुना गाढतप्तेन तप्तं सास्रेप्यास्रद्रुतमविरतोत्कण्ठमुत्कण्ठितेन। अष्णोच्छ्वासं समधिकतरोच्छ्वासिना दूरवर्ती संकल्पैस्ते विशति विधिना वैरिणा रुद्धमार्गः॥
MSS_0334 अङ्गेनाङ्गमनुप्रविश्य मिलतो हस्तावलेपादिभिः का वार्ता युधि गन्धसिन्धुरपतेर्गन्धोऽपि चेत्के द्विपाः। जेतव्योऽस्ति हरेः स लाञ्छनमतो वन्दामहे तामभूद् यद्गभ शरभः स्वयंजय इति श्रुत्वापि यो नाङ्कितः॥
MSS_0335 अङ्गेषु चतुरश्रत्वं समपादौ लताकरौ। प्रारम्भे सर्वनृत्यानाम् एतत्सामान्यमुच्यते॥
MSS_0336 अङ्गेषु मुख्या द्विजमध्यसंस्था वाणानुसंधान परासि नित्यं। अधं स्थिरप्रेमरसा रसज्ञे नरस्तुतिं संत्यज कर्णवत् त्वं॥
MSS_0337 अङ्गेष्वाभरणं करोति बहुशः पत्रेऽपि संचारिणि प्राप्तं त्वां परिशङ्कते वितनुते शय्यां चिरं ध्यायति। इत्याकल्पविकल्पतल्परचनासङ्कल्पलीलाशत- व्यासक्तापि विना त्वया वरतनुर्नैषा निशां नेष्यति॥
MSS_0338 अङ्गैः सुकुमारतरैः सा कुसुमानां श्रियं प्रहरति। विकलयति कुसुमबाणो बाणालीभिर्मम प्राणान्॥
MSS_0339 अङ्गैरन्तर्निहितवचनैः सूचितः सम्यगर्थः पादन्यासो लयमनुगतस्तन्मयत्वं रसेषु। शाखायोनिर्मृदुरभिनयस्तद्विकल्पानुवृत्तौ भावो भावं नुदति विषयाद्रागबन्धः स एव॥
MSS_0340 अङ्घ्रिदण्डो हरेरूर्ध्वम् उत्क्षिप्तो बलिनिग्रहे। विधिविष्टरपद्मस्य नालदण्डो मुदेऽस्तु वः॥
MSS_0341 अचकमत सपल्लवां धरित्रीं मृदुसुरभिं विरहय्य पुष्पशय्याम्। भृशमरतिमवाप्य तत्र चास्यास् तव सुखशीतमुपैतुमङ्कमिच्छा॥
MSS_0342 अचञ्चलं मुग्धमुदञ्चितं दृशोर् अनुन्नतं श्रीमदुरो मृगीदृशः। अभङ्गुराकूतवती गतिर्भ्रुवोर् अबद्धलक्ष्यं क्वचिदुत्कमान्तरम्॥
MSS_0343 अचतुर्वदनो ब्रह्मा द्विबाहुरपरो हरिः। अभाललोचनः शंभुर् भगवान् बादरायणः॥
MSS_0344 अचलं चलदिव चक्षुः प्रकृतमपीदं समुद्यदिव वक्षः। अतदिव तदपि शरीरं संप्रति वामभ्रुवो जयति॥
MSS_0345 अचला कमला कस्य कस्य मित्रं महीपतिः। शरीरं च स्थिरं कस्य कस्य वश्या वराङ्गना॥
MSS_0346 अचला कमला हि कस्य कस्य क्षितिपालः किल मित्रमस्ति लोके। इह वश्यतमा च कस्य वेश्या स्थिरमप्यस्ति च कस्य देहमत्र॥
MSS_0347 अचिन्तनीया विधिवञ्चनेयं यदम्बुजाक्षी स्थविरस्य भर्तुः। स्वयं समादाय करं निधाय वक्षोजयुग्मे स्वपिति श्वसन्ती॥
MSS_0348 अचिन्तितानि दुःखानि यथैवायान्ति देहिनाम्। सुखान्यपि तथा मन्ये दैवमत्रातिरिच्यते॥
MSS_0349 अचिन्त्यमतिदुःसहं त्रिविधदुःखमेनोऽर्जितं चतुर्विधगतिश्रितं भवभृता न किं प्राप्यते। शरीरमसुखाकरं जगति गृह्णता मुञ्चता तनोति न तथाप्ययं विरतिमूर्जितां पापतः॥
MSS_0350 अचिन्त्याः पन्थानः किमपि महतामन्धकरिपोर् यदक्ष्णोऽभूत् तेजस्तदकृत कथाशेषमदनम्। मुनेर्नेत्रादत्रेर्यदजनि पुनर्ज्योतिरहह प्रतेने तेनेदं मदनमयमेव त्रिभुवनम्॥
MSS_0351 अचिरात् परात्मनिष्ठा भवति यतस्तत्क्रियेत चतुरेण क्लेशेन् कामदमनं धिगेकदारञ्जयन्तमात्मानम्॥
MSS_0352 अचिरादुपकर्तुराचरेद् अथ वात्मौपयिकीमुपक्रियाम्। पृथुरित्थमथाणुरस्तु सा न विशेषे विदुषामिह ग्रहः॥
MSS_0353 अचिराधिष्ठितराज्यः शत्रुः प्रकृतिष्वरूढमूलत्वात्। नवसंरोपणशिथिलस् तरुरिव सुकरः समुद्धर्तुम्॥
MSS_0354 अचिरेण परस्य भूयस्ॐ विपरीतां विगणय्य चात्मनः। क्षययुक्तिमुपेक्षते कृती कुरुते तत्प्रतिकारमन्यथा॥
MSS_0355 अचिरेण रोचते मे दिवसानेवं वृथातिवाहयते। श्रितकृष्णपक्षगतये वयस्य काम्यस्तनीविरहः॥
MSS_0356 अचुम्बि या चन्दनबिन्दुमण्डली नलीयवक्त्रेण सरोजतर्जिना। श्रियं श्रिता काचन तारकासखी कृताशशाङ्कस्य तयाङ्कवर्तिनी॥
MSS_0357 अचेतना अपि प्रायो मैत्रीमेवानुबध्यते। स्ववृद्धात् क्षीयते क्षीरात् क्षीरात् प्रागेव वारिणा॥
MSS_0358 अचेष्टमानमासीनं श्रीः कंचिदुपतिष्ठति। कश्चित् कर्माणि कुर्वन् हि न प्राप्यमधिगच्छति॥
MSS_0359 अचोद्यमानानि यथा पुष्पाणि च फलानि च। स्वकालं नातिवर्तन्ते तथा कर्म पुराकृतम्॥
MSS_0360 अच्छप्रकाशवति चन्द्रमसि प्रियेऽस्मिन्न् आह्लादकारिणि सुधावति पूर्णबिम्बे। धाता विचिन्त्य मनसाखिलदृष्टिपातं हर्तुं चकार किमु कज्जलबिन्दुयोगम्॥
MSS_0361 . . . . . . अच्छलं मित्रभावेन सतां दारावलोकनम्
MSS_0362 अच्छाच्छचन्दनरसार्द्रकरा मृगाक्ष्यो धारागृहाणि कुसुमानि च कौमुदी च। मन्दो मरुत् सुमनसः शुचि हर्म्यपृष्ठं ग्रीष्मे मदं च मदनं च विवर्धयन्ति॥
MSS_0363 अच्छासु हंस इव बालमृणालिकासु भृङ्गो नवास्विव मधुद्रुममञ्जरीषु। कोऽवन्तिभर्तुरपरो रसनिर्भरासु पृथ्वीपतिः सुकविसूक्तिषु बद्धभावः॥
MSS_0364 अच्छिद्रमस्तु हृदयं परिपूर्णमस्तु मौखर्यमस्तमितमस्तु गुरुत्वमस्तु। कृष्णप्रिये सखि दिशामि सदाशिषस्ते यद्वासरे मुरलि मे करुणां करोषि॥
MSS_0365 अच्छिन्नं नयनाम्बु बन्धुषु कृतं चिन्ता गुरुष्वर्पिता दत्तं दैन्यमशेषतः परिजने तापः सखीष्वाहितः। अद्य श्वः परनिर्वृतिं भजति सा श्वासैः परं खिद्यते विश्रब्धो भव विप्रयोगजनितं दुःखं विभक्तं तया॥
MSS_0366 अच्छिन्नमेखलमलब्धदृढोपगूढम् अप्राप्तचुम्बनमवीक्षितवक्त्रकान्ति। कान्ताविमिश्रवपुषः कृतविप्रलम्भ- सम्भोगसख्यमिव पातु वपुः स्मरारेः॥
MSS_0367 अच्छिन्नामृतबिन्दुवृष्टिसदृशीं प्रीतिं ददत्या दृशां याताया विगलत्पयोधरभराद्द्रष्टव्यतां कामपि। अस्याश्चन्द्रमसस्तनोरिव करस्पर्शास्पदत्वं गता नैते यन्मुकुलीभवन्ति सहसा पद्मास्तदेवाद्भुतम्॥
MSS_0368 अच्छेद्योऽयमदाह्योऽयम् अक्लेद्योऽशोष्य एव च। नित्यः सर्वगतः स्थाणुर् अचलोऽयं सनातनः॥
MSS_0369 अच्युतचरणतरङ्गिणि शशिशेखरमौलिमालतीमाले। त्वयि तनुवितरणसमये हरता देया न मे हरिता॥
MSS_0370 अच्युतभक्तिवशादिह समभावस्तत्प्रसङ्गेन। सा रमतेरभ्युदयति रतिरिति नैवाद्भुतं किंचित्॥
MSS_0371 अच्युतानन्तगोविन्दनामोच्चारणभेषजात्। नश्यन्ति सकला रोगाः सत्यं सत्यं वदाम्यहम्॥
MSS_0372 अजनि प्रतिदिनमेषा कर्दमशेषा मदङ्गसङ्गेन। प्रतिनिशमपूरि पम्पा दक्षिणसंपातिभिः सलिलैः॥
MSS_0373 अजनि भगवानस्माद्वेधाः शिरःसु सुधाभुजां कृतपदमिदं चैतद्देव्याः श्रियो धृतिमन्दिरम्। तदिह भुवनाभोगश्लाघ्ये सरोरुहि यच्चिरं शशधर तव द्वेषारम्भः स एष जडग्रहः॥
MSS_0374 अजनि रजनिरन्या चन्द्रमः कान्तिवन्या- विपुलचपलवीचिव्याचिता काचिदेव। सतरुगिरिसरिद्भिः किं हरिद्भिः समेतं धवलिमनि धरित्रीमण्डलं मग्नमेतत्॥
MSS_0375 अजनि शिशिरशीलं शैवलं सागरे यच् चिकुरमकृत कामस्तन्वि ते किं न तेन। वहति कुटिलमेनं हेतुना केन मूर्ध्ना वदनविधुरयं चेत् सोदरो नादसीयः॥
MSS_0376 अजन्मा पुरुषस्तावद् गतासुस्तृणमेव वा। यावन्नेषुभिरादत्ते विलुप्तमरिभिर्यशः॥
MSS_0377 अजन्यकम्पाः शूरा ये नित्यमप्यपराङ्मुखाः। दर्शयन्त्यपरागेण परेभ्यश्चित्ररूपवत्॥
MSS_0378 अजरामरवत् प्राज्ञो विद्यामर्थं च चिन्तयेत्। गृहीत इव केशेषु मृत्युना धर्ममाचरेत्॥
MSS_0379 अजवच्चर्वणं कुर्याद् गजवत् स्नानमाचरेत्। राजवत् प्रविशेद्ग्रामं चोरवद्गमनं चरेत्॥
MSS_0380 अजस्य गृह्णतो जन्म निरीहस्य हतद्विषः। स्वपतो जागरूकस्य याथात्म्यं वेद कस्तव॥
MSS_0381 अजस्रं लसत्पद्मिनी वृन्दसङ्गं मधूनि प्रकामं पिबन्तं मिलिन्दम्। रविर्मोचयत्यब्जकारागृहेभ्यो दयालुर्हि नो दुष्टवद् दोषदर्शी॥
MSS_0382 अजस्रभूमीतटकुट्टनोत्थितैर् उपास्यमानं चरणेषु रेणुभिः। रयप्रकर्षाध्ययनार्थमागतैर् जनस्य चेतोभिरिवाणिमाङ्कितैः॥
MSS_0383 अजस्रमभ्यासमुपेयुषा समं मुदैव देवः कविना बुधेन च। दधौ पटीयान् समयं नयन्नयं दिनेश्वरश्रीरुदयं दिने दिने॥
MSS_0384 अजस्रमारोहसि दूरदीर्घां संकल्पसोपानततिं तदीयाम्। श्वासान् स वर्षत्यधिकं पुनर्यद् ध्यानात्तव त्वन्मयतां तदाप्य॥
MSS_0385 अजा इव प्रजा मोहाद् यो हन्यात् पृथिवीपतिः। तस्यैका जायते तृप्तिर् न द्वितीया कथंचन॥
MSS_0386 अजागलस्थस्तन उष्ट्रपुच्छं कक्षान्तरे केशमथाण्डयुग्मम्। त्वां संसृजन् सायणमायणादौ ब्रह्माग्रगण्यो न बभूव पूज्यः॥
MSS_0387 अजाङ्घ्रिनिर्दत्तरजश्चयापि कपालिना बद्धरसापि कामम्। ततोऽप्यधोधः पतितापि नित्यं गङ्गा कुसङ्गापि पुनाति लोकान्॥
MSS_0388 अजाजीजम्बाले रजसि मरिचानां च लुठिताः कटुत्वादुष्णत्वाज्जनितरसनौष्ठव्यतिकराः। अनिर्वाणोत्थेन प्रबलतरतैलाक्ततनवो मया सद्यो भृष्टाः कतिपयकवय्यः कवलिताः॥
MSS_0389 अजातमृतमूर्खाणां वरमाद्यौ न चान्तिमः। सकृद्दुःखकरावाद्याव् अन्तिमस् तु पदे पदे॥
MSS_0390 अजातमृतमूर्खेभ्यो मृताजातौ सुतौ वरम्। यतस्तौ स्वल्पदुःखाय यावज्जीवं जडो दहेत्॥
MSS_0391 अजातरोमामतिसुन्दराङ्गीं शृङ्गारवल्लीमिव राजकन्याम्। भुक्त्वा द्रुतं क्वापि गतो न चेत् स्याः स्यात्ते तदानर्थनिपात एव॥
MSS_0392 अजाधूलिरिव त्रस्तैर् मार्जनीरेणुवज्जनैः। दीपखट्वोत्थच्छायेव त्यज्यते निर्धनो जनः॥
MSS_0393 अजानता भवेत्कश्चिद् अपराधः कुतो यदि क्षन्तव्यमेव तस्याहुः सुपरीक्ष्य परीक्षया॥
MSS_0394 अजानती कापि विलोकनोत्सुका समीरधूतार्धमपि स्तनांशुकम्। कुचेन तस्मै चलतेऽकरोत् पुरः पुराङ्गना मङ्गलकुम्भसंभृतिम्॥
MSS_0395 अजानन् माहात्म्यं पतति शलभस् तीव्रदहने स मीनोऽप्यज्ञानाद् बडिशयुतमश्नातु पिशितम्। विजानन्तोऽप्येते वयमिह विपज्जालजटिलान् न मुञ्चामः कामानहह गहनो मोहमहिमा॥
MSS_0396 अजामूत्रं च तद्विष्ठा सूकरस्य तथैव विट्। बुद्बुदं लेपतो हन्यान् मण्डलिक्ष्वेडसंभवम्॥
MSS_0397 अजायन्तैतस्मादमृतशशिलक्ष्मीप्रभृतयः परित्राताश्चेन्द्रात् कुलशिखरिणः पूर्वयमुना। उपेता इत्येवं तव जलनिधे तीरमधुना विगर्जाभिः किं नः श्रुतिपुटमहो जर्जरयसि॥
MSS_0398 अजायुद्धमृषिश्राद्धं प्रभाते मेघडम्बरः। दम्पत्योः कलहश्चैव बह्वारम्भे लघुक्रिया॥
MSS_0399 अजारजः खररजस् तथा संमार्जनीरजः। दीपखट्वोत्थच्छाया च शक्रस्यापि श्रियं हरेत्॥
MSS_0400 अजारजः पर्वणि मैथुनानि श्मशानधूमो मठभोजनानि। रजस्वलानेत्रनिरीक्षणानि हरन्ति पुण्यानि दिवा कृतानि॥
MSS_0401 अजाविगर्दभोष्ट्राणां मार्जारमूषिकस्य च। रजांस्येतानि पापानि सर्वतः परिवर्जयेत्॥
MSS_0402 अजाश्वयोर्मुखं मेध्यं गावो मेध्यास्तु पृष्ठतः। ब्राह्मणाः पादतो मेध्याः स्त्रियो मेध्याश्च सर्वतः॥
MSS_0403 अजा सिंहप्रसादेन वने चरति निर्भयम्। राममासाद्य लङ्कायां लेभे राज्यं विभीषणः॥
MSS_0404 अजितेन्द्रियवर्गस्य नाचारेण भवेत् फलम्। केवलं देहखेदाय दुर्भगस्य विभूषणम्॥
MSS_0405 अजित्वा सार्णवामुर्वीम् अनिष्ट्वा विविधैर्मखैः। अदत्त्वा चार्थमर्थिभ्यो भवेयं पार्थिवः कथम्॥
MSS_0406 अजीयतावर्तशुभंयुनाभ्यां दोर्भ्यां मृणालं किमु कोमलाभ्याम्। निः सूत्रमास्ते घनपङ्कमृत्सु मूर्तासु नाकीर्तिषु तन्निमग्नम्॥
MSS_0407 अजीर्णं तपसः क्रोधो ज्ञानाजीर्णमहंकृतिः। परिनिन्दा क्रियांजीर्णम् अन्नाजीर्णं विषूचिका॥
MSS_0408 अजीर्णे भेषजं वारि जीर्णे वारि बलप्रदम्। भोजने चामृतं वारि भोजनान्ते विषापहम्॥
MSS_0409 अजेयः सुभगः सौम्यः त्यागी भोगी यशोनिधिः। भवत्यभयदानेन चिरंजीवी निरामयः॥
MSS_0410 अजैडकासूकरविड्विडङ्ग- किण्वोपचारेण च बीजपूरः। भूयोश्वमूत्राविलवारिसिक्तः फलानि धत्ते सुबहूनि शश्वत्॥
MSS_0411 अर्जितं स्वेन वीर्येण नान्यपाश्रित्य कंचन। फलशाकमपि श्रेयो भोक्तुं ह्यकृपणं गृहे॥
MSS_0412 अज्ञं कर्माणि लिम्पन्ति तज्ज्ञं कर्म न लिम्पति। लिप्यते रसनैवैका सर्पिषा करवद् यथा॥
MSS_0413 अज्ञः सुखमाराध्यः सुखतरमाराध्यते विशेषज्ञः। ज्ञानलवदुर्विदग्धं ब्रह्मापि नरं न रञ्जयति॥
MSS_0414 अज्ञतया प्रेम्णा वा चूडामणिमाकलय्य काचमणिम्। नृपतिर्वहेत शिरसा तेनासौ नह्यनर्घ्यमणिः॥
MSS_0415 अज्ञश्चाश्रद्दधानश्च संशयात्मा विनश्यति। नायं लोकोऽस्ति न परो न सुखं संशयात्मनः॥
MSS_0416 अज्ञस्तावदहं न मन्दधिषणः कर्तुं मनोहारिणीश् चाटूक्तीः प्रभवामियामिभवतो याभिः कृपापात्रताम्। आर्तेनाशरणेन किं तु कृपणेनाक्रन्दितं कर्णयोः कृत्वा सत्वरमे हि देहि चरणं मूर्धन्यधन्यस्य मे॥
MSS_0417 अज्ञातकालोचितकर्मयोगा रोगा इवाहर्निशि पश्यमानाः जगत्त्रये देवमनुष्यनागाः। प्रज्ञादरिद्राः खलु सर्व एव॥
MSS_0418 अज्ञातकुलशीलस्य वासो देयो न कस्यचित्। मार्जारस्य हि दोषेण हतो गृध्रो जरद्गवः॥
MSS_0419 अज्ञातकुलशीलेऽपि प्रीतिं कुर्वन्ति वानराः। आत्मार्थे च न रोदन्ति रोदन्ति त्वितरे जनाः॥
MSS_0420 अज्ञातदेशकालाश् चपलमुखा पङ्गवोऽपिस प्लुतयः। नवविहगा इव मुग्धा भक्ष्यन्ते धूर्तमार्जारैः॥
MSS_0421 अज्ञातदोषैर्दोषज्ञैर् उद्दूष्योभयवेतनैः। भेद्याः शत्रोरभिव्यक्तशासनैः सामवायिकाः॥
MSS_0422 अज्ञातनामवर्णेष्व् आत्मापि ययार्प्यते धनांशेन। तस्या अपि सद्भावं मृगयन्ते मोघसंकल्पाः॥
MSS_0423 अज्ञातपाण्डित्यरहस्यमुद्रा ये काव्यमार्गे दधतेऽभिमानम्। ते गारुडीयाननधीत्य मन्त्रान् हालाहलास्वादनमारभन्ते॥
MSS_0424 अज्ञातभाविचौरादि दोषैर्नित्यविनाशिना। हास्यैकहेतुना लोके गणकस्य धनेन किम्॥
MSS_0425 अज्ञातमहिमा वाणी शिवं स्तौतु रसोन्मदा। रसातिरेकादौचित्यभङ्गः स्त्रीणां क्व लभ्यते॥
MSS_0426 अज्ञातमातृल लन- मैणशिशुं कश्चिदङ्कमारोप्य। अद्यापि रक्षसि विधो धर्मात्मा कोनु भवदन्यः॥
MSS_0427 अज्ञातवीवधासारतोयसस्यो व्रजेत्तु यः परराष्ट्रं न भूयः स स्वराष्ट्रमधिगच्छति॥
MSS_0428 अज्ञातशास्त्रसद्भावाञ् छास्त्रमात्रपरायणान्। त्यजेद् दूराद् भिषक्पाशान् पाशान् वैवस्वतानिव॥
MSS_0429 अज्ञाताः पुरुषा यस्य प्रविशन्ति महीपतेः। दुर्गं तस्य न संदेहः प्रविशन्ति द्रुतं द्विषः॥
MSS_0430 अज्ञातागममीलिताक्षियुगलं किं त्वं मुधा तिष्ठसि ज्ञातोसि प्रकटप्रकम्पपुलकैरङ्गै स्फुटं मुग्धया। मुञ्चैनां जड किं न पश्यसि गलद्बाष्पाम्बुधौ ताननां सख्यैवं गदिते विमुच्य रभसात् कण्ठेवलग्नो युवा॥
MSS_0431 अज्ञातेन्दुपराभवं परिलसद्व्यालोलनेत्राञ्जनं भ्रान्तभ्रू लतमैणनाभितिलकं श्रीखण्डपत्रालकम्। बन्धूकाधरसुन्दरं सुरमुनिव्यामोहि वाक्यामृतं त्रैलोक्याद्भुतपङ्कजं वरतनोरास्यं न कस्य प्रियम्॥
MSS_0432 अज्ञानं कारणं न स्याद् वियोगो यदि कारणम्। शोको दिनेषु गच्छत्सु वर्धतामपयाति किम्॥
MSS_0433 अज्ञानं खलु कष्टं क्रोधादिभ्योऽपि सर्वपापेभ्यः। अर्थं हितमहितं वा न वेत्ति येनावृतो लोकः॥
MSS_0434 अज्ञानं यत्फलं तस्य रसोऽधर्मः प्रकीर्तितः। भावोदकेन संवृद्धिस् तस्याश्रद्धा ऋतुः प्रिय॥
MSS_0435 अज्ञानतिमिरान्धस्य ज्ञानञ्जनशलाक्या। चक्षुरुन् मीलितं येन तस्मै श्रीगुरवे नमः॥
MSS_0436 अज्ञानप्रभवं हीदं यद्दुःखमुपलभ्यते। लोभप्रभवमज्ञानं वृद्धं भूयः प्रवर्धते॥
MSS_0437 अज्ञानमिह निदानं प्राग्रूपं जननमेव भवरोगे। पारिपाकः संसरणं भैषज्यं नैष्ठिकी शान्तिः॥
MSS_0438 अज्ञानवरषण्डेन प्रसुप्तो नरगर्द्दभः। कः समर्थः प्रबीद्धुं तं ज्ञानभेरीशतैरपि॥
MSS_0439 अज्ञानवलितो बाल्ये मदमूढश्च यौवने। वार्द्धके विह्वलाङ्गश्च कदा कुशलभाग्जनः॥
MSS_0440 अज्ञानाज्ज्ञानतो वापि जम्बूर्येन प्ररोपिता। गृहेऽपि स वसन्नित्यं यतिधर्मेण युज्यते॥
MSS_0441 अज्ञानात् कुरुते श्राद्धं योऽभिश्रवणवर्जितम्। श्राद्धहन्ता भवेत्कर्ता निराशाः पितरो गताः॥
MSS_0442 अज्ञानाज्ज्ञानतो वापि यद्दुरुक्तमुदाहृतम्। तत् क्षन्तव्यं युवाभ्यां मे कृत्वा प्रीतिपरं मनः॥
MSS_0443 अज्ञानाद्यदि वा ज्ञानात् कृत्वा कर्म विगर्हितम्। तस्माद् विमुक्तिमन्विच्छन् द्वितीयं न समाचरेत्॥
MSS_0444 अज्ञानाद्यदि वाधिपत्यरभसादस्मत्परोक्षं हृता सीतेयं प्रविमुच्यतां शठ मरुत्पुत्रस्य हस्तेऽधुना। नो चेल् लक्ष्मणमुक्तमार्गणगणच्छेदोच्छलच्छोणित- च्छत्रच्छन्नदिगन्तमन्तकपुरं पुत्रैर्वृतो यास्यसि॥
MSS_0445 अज्ञानान्धमबान्धवं कवलितं रक्षोभिरक्षाभिधैः क्षिप्तं मोहमहान्धकूपकुहरे दुर्हृद्भिराभ्य्न्तरैः। क्रन्दन्तं शरणागतं गतधृतिं सर्वापदामास्पदं मा मां मुञ्च महेश पेशलदृशा सत्रासमाश्वासय॥
MSS_0446 अज्ञानान्निरयं याति तथाज्ञानेन दुर्गतिम्। अज्ञानात् क्लेशमाप्नोति तथापत्सु निमज्जति॥
MSS_0447 अज्ञानामवनीभुजामहरः स्वर्णाभिषेकोत्सवाज् ज्ञातुः श्रीयुवरङ्गभूपरसिकश्लाघैव संमानना। सारासारविवेकशून्यरमणीसंभोगसाम्राज्यतः सारज्ञेन्दुमुखीविलोककपटश्चातुर्ययूनां मुदे॥
MSS_0448 अज्ञानामविरामलौकिकवचोभाजाममीषां पुनर् मन्त्रोच्चारण एव पर्यवसितं मौनव्रतं कर्मसु। ग्रामायव्ययलेखनेन नयतां कालानशेषानहो पारंपर्यत ईदृशामिह नृणां ब्राह्मण्यमन्यादृशम्॥
MSS_0449 अज्ञानेन पराङ्मुखीं परिभवादाश्लिष्य मां दुःखितां किं लब्धं शठ दुर्नयेन नयता सौभाग्यमेतां दशाम्। पश्यैतद्दयिताकुचव्यतिकरोन्मृष्टाङ्गरागारुणं वक्षस्ते मलतैलपङ्कशबलैर्वेणीपदैरङ्कितम्॥
MSS_0450 अज्ञानेनापिहिते विज्ञाने कर्म किं कुरुते। विकले चक्षुषि तमसा व्यादाय मुखं किमीक्षेत॥
MSS_0451 अज्ञानेनावृतो लोको मात्सर्यान्न प्रकाशते। लोभात् त्यजति मित्राणि सङ्गात् स्वर्गं न गच्छति॥
MSS_0452 अज्ञानेनावृतो लोको लोभेन च वशीकृतः। सङ्गन बहुभिर्नष्टस् तेन स्वर्गं न गच्छति॥
MSS_0453 अज्ञानैकहतो बाल्ये यौवने गृहतत्परः। वार्धकेऽपत्यचिन्तार्तः कर्मभिर्बध्यते पुनः॥
MSS_0454 अज्ञानोपहतो बाल्ये यौवने मदनाहतः। शेषे कलत्रचिन्तार्तः किं करोतु कदा जनः॥
MSS_0455 अज्ञश्चाश्रद्दधानश्च संशयात्मा विनश्यति॥ नायं लोकोऽस्ति न परो न सुखं संशयात्मनः॥
MSS_0456 अज्ञास्तरन्ति पारं विज्ञा विज्ञाय द्राङ्निमज्जन्ति। कथय कलावति केयं तव नयनतरङ्गिणीरीतिः॥
MSS_0457 अज्ञेभ्यो ग्रन्थिनः श्रेष्ठा ग्रन्थिभ्यो धारिणो वराः। धारिभ्यो ज्ञानिनः श्रेष्ठा ज्ञानिभ्यो व्यवसायिनः॥
MSS_0458 अज्ञेष्वज्ञो गुणिषु गुणवान् पण्डिते पण्डितोऽसौ दीने दीनः सुखिनि सुखवान् भोगिनो भोगिभावः। ज्ञाता ज्ञातुर्युवतिषु युवा वाग्मिनां तत्त्ववेत्ता धन्यः सोऽयं भवति भुवन योऽवधूतेऽवधूतः॥
MSS_0459 अज्ञो जन्तुश्च नीचोऽयम् आत्मनः सुखदुःखयोः। ईश्वरप्रेरितो गच्छेत् स्वर्गं वा श्वभ्रमेव वा॥
MSS_0460 अज्ञो न वितरत्यर्थान् पुनर्दारिद्रियशङ्कया। प्राज्ञोऽपि वितरत्यर्थान् पुनर्दारिद्रियशङ्कया॥
MSS_0461 अज्ञोऽपि तज्ज्ञतामेति शनैः शैलोऽपि चूर्ण्यते। बाणोऽप्येति महालक्ष्यं पश्याभ्यासविजृम्भितम्॥
MSS_0462 अज्ञो भवति वै बालः पिता भवति मन्त्रदः। अज्ञं हि बाल इत्याहुः पितेत्येव तु मन्त्रदम्॥
MSS_0463 अज्ञो वा यदि वा विपर्ययगते ज्ञानेऽथ संदेहभृद् दृष्टादृष्टविरोधि कर्म कुरुते यस्तस्य गोप्ता गुरुः। निः संदेहविपर्यये सति पुनर्ज्ञाने विरुद्धक्रियं राजा चेत् पुरुषं न शास्ति तदयं प्राप्तः प्रजाविप्लवः॥
MSS_0464 अञ्चति रजनिरुदञ्चति तिमिरमिदं चञ्चति महोभूः। उक्तं न त्यज युक्तं विरचय रक्तं मनस्तस्मिन्॥
MSS_0465 अञ्चलान्तरितगुर्जराङ्गना- कुङ्क्मारुणकुचप्रभाधरम्। कोकरागपटलैर्नु रञ्जितं भानुमन्तमुदयन्तमाश्रये॥
MSS_0466 अञ्जनमुस्तोशीरैः सनागकोशातकामलकचूर्णैः। कतकफलसमायुक्तैः कूपे योगः प्रदातव्यः॥
MSS_0467 अञ्जनमिषतः स्त्रीणां दृशोर्विषं शश्वदावसति। कथमन्यथा तदीषत् पातेऽपि हता युवानः स्युः॥
MSS_0468 अञ्जनस्य क्षयं दृष्ट्वा वल्मीकस्य च संचयम्। अवन्ध्यं दिवसं कुर्याद् दानाध्ययनकर्मभिः॥
MSS_0469 अञ्जलिं शपथं सान्त्वं प्रणम्य शिरसा वदेत्। अश्रुप्रपातनं चैव कर्तव्यं भूतिमिच्छता॥
MSS_0470 अञ्जलिं शपथं सान्त्वं शिरसा पादवन्दनम्। आशाकरणमित्येकं कर्तव्यं भूतिमिच्छता॥
MSS_0471 अञ्जलिरकारि लोकैर् म्लानिमनाप्तैव रञ्जिता जगती। संध्याया इव वसतिः स्वल्पापि सखे सुखायैव॥
MSS_0472 अञ्जलिस्थानि पुष्पाणि वासयन्ति करद्वयम्। अहो सुमनसां वृत्तिर् वामदक्षिणयोः समा॥
MSS_0473 अञ्जलौ जलमधीरलोचना लोचनप्रतिशरीरशारितम्। आत्तमात्तमपि कान्तमुक्षितुं कातरा शफरशङ्किनी जहौ॥
MSS_0474 अटता धात्रीमखिलाम् इदमाश्चर्यं मया दृष्टम्। धनदोऽपि नयननन्दन परिहरसि यदुग्रसंपर्कम्॥
MSS_0475 अटत्कटकघोटकप्रकटचापटङ्कारवच् चटच्चटदिति स्फुटं स्फुटति मेदिनी कर्परम्। निजामधरणीपतौ वलति कौतुकाडम्बराद् इदं भुवनमण्डलं दरदरीदरीदर्यहो॥
MSS_0476 अटनेन महारण्ये सुपन्था जायते शनैः। वेदाभ्यासात् तथा ज्ञानं शनैः पर्वतलङ्घनम्॥
MSS_0477 अट वा विकटः पतत्रनादैः कटुवाचं रट वाथवा दिवान्ध। परुषं परिपश्य संयतं तत् परमं नः पुरमागतो न चेत् त्वम्॥
MSS_0478 अटवी कीदृशी प्रायो दुर्गमा भवति प्रिये। प्रियस्य कीदृशी कान्ता तनोति सुरतोत्सवम्॥
MSS_0479 अटव्या द्रुमपुष्पाणि दूरस्था अपि बान्धवाः। कान्ता चालेख्यरूपा च ते काले न प्रतिष्ठिताः॥
MSS_0480 अट्टशूला जनपदाः शिवशूलाश्चतुष्पथाः। केशशूलाः स्त्रियो राजन् भविष्यन्ति युगक्षये॥
MSS_0481 अणिमा महिमा चैव लघिमा गरिमा तथा। प्राप्तिः प्राकाम्यमीशित्वं वशित्वं चाष्ट सिद्धयः॥
MSS_0482 अणुकं सुरतं नाम दंपत्योः पार्श्वसंस्थयोः। जायन्ते निबिडाश्लेषाः समीभूतशरीरयोः॥
MSS_0483 अणुनापि प्रविश्यारिं छिद्रेण बलवत्तरम्। निःशेषं मज्जयेद्राष्ट्रं यानपात्रमिवोदकम्॥
MSS_0484 अणु धनमपि न त्याज्यं मम भवता ज्ञापिते सत्यम्। वित्तं जीवितमग्र्यं जीवितहानिर्धनत्यागः॥
MSS_0485 अणुपूर्वं बृहत् पश्चाद् भवत्यार्येषु संगतम्। विपरीतमनार्येषु यथेच्छसि तथा कुरु॥
MSS_0486 अणुभ्यश्च महद्भ्यश्च शास्त्रेभ्यः कुशलो नरः। सर्वत्ः सारमादद्यात् पुष्पेभ्य इव षट्पदः॥
MSS_0487 अणुमात्रं यथा शल्यं शरीरे दुःखदायकम्। तथातिसू . . संयुक्तं मनः संसारदायकम्॥
MSS_0488 अणुरपि ननु नैव क्रोडभूषास्य काचित् परिभजसि यदेतत्तद्विभूतिस्तथैव। इह सरसि मनोज्ञे संततं पातुमम्भः श्रमपरिभवमग्नाः के न मग्नाः करीन्द्राः॥
MSS_0489 अणुरपि मणिः प्राणत्राणक्षमो विषभक्षिणां शिशुरपि रुषा सिंहीसूनुः समाह्वयते गजान्। तनुरपि तरुस्कन्धोद्भूतो दहत्यनलो वनं प्रकृतिमहतां जात्यं तेजो न मूर्तिमपेक्षते॥
MSS_0490 अणुरप्यसतां सङ्गः सद्गुणं हन्ति विस्तृतम्। गुणरुपान्तरं याति तक्रयोगाद्यथा पयः॥
MSS_0491 अणुरप्युपहन्ति विग्रहः प्रभुमन्तः प्रकृतिप्रकोपजः। अखिलं हि हिनस्ति भूधरं तरुशाखान्तनिघर्षजोऽनलः॥
MSS_0492 अणोरणीयान् महतो महीयान् आत्मास्य जन्तोर् निहितो गुहायाम्। तमक्रतुः पश्यति वीतशोको धातुप्रसादान्महिमानमात्मनः॥
MSS_0493 अणोरणीयान् महतो महीयान् मध्यो नितम्बश्च मम प्रियायाः। यज्ञोपवीतं परमं पवित्रं किंचाङ्गरागारुणितं प्रियायाः॥
MSS_0494 अणोरणीयान् महतो महीयान् योगे वियोगे दिवसोऽङ्गनायाः। यज्ञोपवीतं परमं पवित्रं स्पृष्ट्वा सखे सत्यमिदं ब्रवीमि॥
MSS_0495 अण्डं कण्डूयमानेन यत् सुखं तव भूपते। खुर्जनानन्तरं दुःखं भूयात्तु तव वैरिणाम्॥
MSS_0496 अण्डजाः पुण्डरीकेषु समुद्रेषु जनार्दनाः। नीलकण्ठाश्च शैलेषु निवसन्तु न तेन ते॥
MSS_0497 अण्डाभ्यां लोमशाभ्यां तु जाताण्डो न हितः स्मृतः। भरमाभावक्त्रपुच्छं च कृष्णनीलं परित्यजेत्। निन्द्यः केवलकृष्णस्तु सर्वश्वेतस्तु पूजितः॥
MSS_0498 अण्वपि गुणाय महतां महदपि दोषाय दोषिणां सुकृतम्। तृणमपि दुग्धाय गवां दुग्धमपि विषाय सर्पाणाम्॥
MSS_0499 अतः कविर्नामसु यावदर्थः स्यादप्रमत्तो व्यवसायबुद्धिः। सिद्धेऽन्यथाऽर्थे न यतेत भूयः परिश्रमं तत्र समीक्षमाणः॥
MSS_0500 अतः परं प्रवक्ष्यामि खड्गलक्षणमुत्तमम्। प्रधानदेहसंभूतैर् दैत्यास्थिभिररिंदम्॥
MSS_0501 अतः परं प्रवक्ष्यामि शराणां लक्षणां शुभम्। स्थूलं न चातिसूक्ष्मं च न पक्वं न कुभूमिजम्। हीनग्रन्थिविदीर्णं च वर्जयेदीदृशं शरम्॥
MSS_0502 अतः परमगम्योऽयं पन्था विश्रम्यतामिति। प्रत्यक्षियुगलं तस्याः कर्णौ वक्तुमिवागतौ॥
MSS_0503 अतः प्रशस्ते नक्षत्रे शुभे वारे शुचिष्मता। औषधं विधिवद्ग्राह्यं स्मृत्वा देवीं च सुप्रभाम्॥ मन्त्रः -- ॐ सुप्रभायै नमः॥
MSS_0504 अतः संदेहदोलायां रोपणीयं न मानसम्। ग्रन्थेऽस्मिंश्चापचतुरैर् चीरचिन्तामणौ क्वचित्॥
MSS_0505 अतः समीक्ष्य कर्तव्यं विशेषात् संगतं रहः। अज्ञातहृदयेष्वेवं वैरीभवति सौहृदम्॥
MSS_0506 अतः सुस्थितचित्तेन प्रस्थातव्यं शुभे दिने। स्मृत्वा क्षेमंकरीं देवीं पश्यता शकुनाञ्शुभान्॥
MSS_0507 अत आहर्तुमिच्छामि पार्वतीमात्मजन्मने। उत्पत्तये हविर्भ्ॐक्तुर् यजमान इवारणिम्॥
MSS_0508 अत एव हि नेच्छन्ति साधवः सत्समागमम्। यद्वियोगासिलूनस्य मनसो नास्ति भेषजम्॥
MSS_0509 अतटस्थस्वादुफल- ग्रहणव्यवसायनिश्चयो येषाम्। ते शोकक्लेशरुजां केवलमुपयान्ति पात्रतां मन्दाः॥
MSS_0510 अतत्त्वज्ञोऽसि बालश्च दुस्तोषोऽपूरणोऽनलः। नैव त्वं वेत्थ सुलभं नैव त्वं वेत्थ दुर्लभम्॥
MSS_0511 अतथ्यान्यपि तथ्यानि दर्शयन्ति हि पेशलाः। समे निम्नोन्नतानीव चित्रकर्मविदो जनाः॥
MSS_0512 अतथ्यास्तथ्यसंकाशास् तथ्याश्चातथ्यदर्शनाः। दृश्यन्ते विविधा भावास् तस्माद्युक्तं परीक्षणम्॥
MSS_0513 अतथ्येनोच्यमानस्य कः कोपो यन्न तत्तथा। तथ्येनापि हि कः कोपो यदनुक्तेऽपि मत्तथा॥
MSS_0514 अतनुज्वरपीडितासि बाले तव सौख्याय मतो ममोपवासः। रसमर्पय वैद्यनाथ नाहं भवदावेदितलङ्घने समर्था॥
MSS_0515 अतनुना नवमम्बुदमाम्बुदं सुतनुरस्त्रमुदस्तमवेक्ष्य सा। उचितमायतनिःश्वसितच्छलाच् छ्वसनशस्त्रममुञ्चदमुं प्रति॥
MSS_0516 अतन्त्री वाग्वीणा स्तनयुगलमग्रीवकलसा- वनब्जं दृङ्नीलोत्पलदलमपत्रोरुकदली। अकाण्डा दोर्वल्ली वदनमलकलङ्कः शशधरस् तदस्यास्तारुण्यं भुवनविपरीतं घटयति॥
MSS_0517 अतन्द्रचन्द्राभरणा समुद्दीपितमन्मथा। तारकातरला श्यामा सानन्दं न करोति कम्॥
MSS_0518 अतन्द्रितचमूपतिप्रहितहस्तमस्वीकृत- प्रणीतमणिपादुकं किमिति विस्मितान्तःपुरम्। अवाहनपरिष्क्रियं पतगराजमारोहतः करिप्रवरबृंहिते भगवतस्त्वरायै नमः॥
MSS_0519 अतसीकुसुमोपमेयकान्तिर् यमुनालकुकदम्बमूलवर्ती। नवगोपवधूविनोदशाली वनमाली वितनोतु मङ्गलानि॥
MSS_0520 अतसीपुष्पसंकाशं खं वीक्ष्य जलदागमे। ये वियोगेऽपि जीवन्ति न तेषां विद्यते भयम्॥
MSS_0521 अतस्करकरग्राह्यम् अराजाज्ञावशंवदम्। अदायादविभागार्हं धनमार्जयतस्थिरम्॥
MSS_0522 अतस्तु विपरीतस्य नृपतेरजितात्मनः। संक्षिप्यते यशो लोके घृतबिन्दुरिवाम्भसि॥
MSS_0523 अतस्त्वष्टाङ्गया बुद्ध्या नृपतिर्नीतिशास्त्रवित्। समर्थः पृथिवीं कृत्स्नाम् अपि जेतुं विचक्षणः॥
MSS_0524 अताडयत् पल्लवपाणिनैकां पुष्पोच्चये राजवधूमशोकः। तच्छेदहेतोरलिपङ्कि भङ्ग्या व्याकृष्यते वासिलता स्मरेण॥
MSS_0525 अतिकलुषमाशुनश्वरम् आपातस्फुरणमनभिलाषकरम्। अपि हृष्यन्ति जनाः कथम् अवलम्ब्य ज्ञानखद्योतम्॥
MSS_0526 अतिकुपितमनस्के कोपनिष्पत्तिहेतुं विदधति सति शत्रौ विक्रियां चित्ररूपाम्। वदति वचनमुच्चैर्दुःश्रवं कर्कशादि कलुषविकलता या तां क्षमां वर्णयन्ति॥
MSS_0527 अतिकुपिता अपि सुजना योगेन मृदूभवन्ति न तु नीचाः। हेम्नः कठिनस्यापि द्रवणोपायोऽस्ति न तृणानाम्॥
MSS_0528 अतिकृष्णेष्वतिगौरेष्व् अतिपीनेष्वतिकृशेषु मनुजेषु। अतिदीर्घेष्वतिलघुषु प्रायेण न विद्यतेऽपत्यम्॥
MSS_0529 अतिक्रम्यापाङ्गं श्रवणपथपर्यन्तगमन- प्रयासेनेवाक्ष्णोस्तरलतरतारं गमितयोः। इदानीं राधायाः प्रियतमसमायातसमये पपातस्वे दाम्बुप्रसर इव हर्षाश्रुनिकरः॥
MSS_0530 अतिक्रान्तं तु यः कार्यं पश्चाच्चिन्तयते नरः। तच्चास्य न भवेत् कार्यं चिन्तया तु विनश्यति॥
MSS_0531 अतिक्रान्तः कालः सुचरितशतामोदसुभगो गताः शुक्ला धर्मा नवनलिनसूत्रांशुतनुताम्। परिम्लानः प्रायो बुधजनकथासारनिपुणो निरानन्दं जातं जगदिदमतीतोत्सवमिव॥
MSS_0532 अतिक्रान्तः कालो लटभललनाभोगसुभगो भ्रमन्तः श्रान्ताः स्मः सुचिरमिह सं सारसरणौ। इदानीं स्वः सिन्धोस्तटभुवि समाक्रन्दनगिरः सुतारैः फूत्कारैः शिव शिव शिवेति प्रतनुमः॥
MSS_0533 अतिक्रान्तमतिक्रान्तम् अनागतमनागतम्। वर्तमानसुखभ्रान्तिर् नवा भोगिदरिद्रयोः॥
MSS_0534 अतिक्लेशेन यद् द्रव्यम् अतिलोभेन यत्सुखम्। परपीडा च या वृत्तिर् नैव साधुषु विद्यते॥
MSS_0535 अतिक्लेशेन येऽर्थाः स्युर् धर्मस्यातिक्रमेण च। अरेर्वा प्रणिपातेन मा स्म तेषु मनः कृथाः॥
MSS_0536 अतिक्लेशे मनःस्थैर्यं क्रमेण सहनं तथा। जयलाभाय हेतू द्वौ सैन्यानामधिकौ विदुः॥
MSS_0537 अतिगम्भीरमनाविलम् अक्षोभ्यमदृष्टपारमविलङ्घ्यम्। अविरलतरङ्गसंकुलम् एक्षिषि विज्ञानसागरं महताम्॥
MSS_0538 अतिगम्भीरे भूपे कूप इव जनस्य दुःखतारस्य। दधति समीहितसिद्धिं गुणवन्तः पार्थिवा घटकाः॥
MSS_0539 अतिचपलकलत्रं प्रातिवेश्मातिचौर- स्तनयगतिमांधं (?) बालरण्डा तनूजा। अतिशठमथ मैत्री (?) वश्यता सर्वजन्तो रिपुभयतनुरोगौ चाष्टदुःखं नराणाम्॥
MSS_0540 अतिचारुचन्द्ररोचिः कुर्वन् कुसुमेषुकेलिकेतनताम्। सुरभिः कदानुयास्यति समुकुलरुचिरस्तनीहारः॥
MSS_0541 अतिचिरादनुषङ्गवतः कणा- नवनिजान् यदि हेम जिहाससि। पटुपुटज्वलनज्वरवेदना तव भवत्यपयाति च गौरवम्॥
MSS_0542 अतिजीर्णमपक्वं च ज्ञातिधृष्टं तथैव च। दग्धं छिद्रं न कर्तव्यं बाह्याभ्यन्तरहस्तकम्॥
MSS_0543 अतिजीवति वित्तेन सुखं जीवति विद्यया। किंचिज्जीवति शिल्पेन ऋते कर्म न जीवति॥
MSS_0544 अतितामसोऽजगन्धिः काकरवो ह्रस्वकूर्चकः पापः। भीरुः कुधीः पिशाचो रासभलिङ्गस्तु विज्ञेयः॥
MSS_0545 अतितृष्णा न कर्तव्या तृष्णां नैव परित्यजेत्। अतितृष्णाभिभूतस्य शिखा भवति मस्तके।
MSS_0546 अतितेजस्व्यपि राजा पानासक्तो न साधयत्यर्थान्। तृणमपि दग्धुं शक्तो न वाडवाग्निः पिबन्ननिशम्॥
MSS_0547 अतिथिं नाम काकुत्स्थात् पुत्रं प्राप कुमुद्वती। पश्चिमाद्यामिनीयामात् प्रसादमिव चेतना॥
MSS_0548 . . . . . . अतिथिः किल पूजार्हः प्राकृतोऽपि विजानता॥
MSS_0549 अतिथिः द्वारि तिष्ठेत आपो गृह्णाति यो नरः। आपोशनं सुरापानम् अन्नं गोमांसभक्षणम्॥
MSS_0550 अतिथिः पूजितो यस्य गृहस्थस्य तु गच्छति। नान्यस्तस्मात् परो धर्म इति प्राहुर्मनीषिणः॥
MSS_0551 अतिथिः पूजितो यस्य ध्यायते मनसा शभम्। न तत् क्रतुशतेनापि तुल्यमाहुर्मनीषिणः॥
MSS_0552 अतिथित्वेन वर्णानां देयं शक्यानुपूर्वशः। अप्रणोद्योऽतिथिः सायम् अपि वाग्भूतृणोदकैः॥
MSS_0553 अतिथिर्बालकः पत्नी जननी जनकस्तथा। पञ्चैते गृहिणः पोष्या इतरे च स्वशक्तितः॥
MSS_0554 अतिथिर्बालकश्चैव राजा भार्या तथैव च। अस्ति नास्ति न जानन्ति देहि देहि पुनः पुनः॥
MSS_0555 अतिथिर्बालकश्चईव स्त्रीजनो नृपतिस्तथा। एते वित्तं न जानन्ति जामाता चैव पञ्चमः॥
MSS_0556 अतिथिर्यस्य भग्नाशो गृहात्प्रतिनिवर्तते। स दत्त्वा दुष्कृतं तस्मै पुण्यमादाय गच्छति॥
MSS_0557 अतिथिश्चापवादी च द्वावेतौ मम बान्धवौ। अपवादी हरेत् पापम् अतिथिः स्वर्गसंक्रमः॥
MSS_0558 अतिथीनां च सर्वेषां प्रेष्याणां स्वजनस्य च। सामान्यं भोजनं सद्भिर् गृहस्थस्य प्रशस्यते॥
MSS_0559 अतिथीनां न सत्कारो न च सज्जनसंगमः। न यत्र स्वात्मवर्णास्था सा गृहाश्रमवञ्चना॥
MSS_0560 अतिदर्पे हता लङ्का अतिमाने च कौरवाः। अतिदाने बलिर्बद्धः सर्वमत्यन्तगर्हितम्॥
MSS_0561 अतिदाक्षिण्ययुक्तानां शङ्कितानां पदे पदे। परापवादिभीरूणां न भवन्ति विभूतयः॥
MSS_0562 अतिदानाद्धतः कर्णस्त्व् अतिलोभात् सुयोधनः। अतिकामाद्दशग्रीवस्त्व् अति सर्वत्र वर्जयेत्॥
MSS_0563 अतिदानाद्बलिर्बद्धो नष्टो मानात् सुयोधनः। विनष्टो रावणो लौ ल्याद् अति सर्वत्र वर्जयेत्॥
MSS_0564 अतिदानाद्बलिर्बद्धो ह्यतिमानात् सुयोधनः। अतिकामाद्दशग्रीवो ह्यति सर्वत्र गर्हितः॥
MSS_0565 अतिदाने बलिर्बद्धो अतिमाने च कौरवाः। अतिरूपे हृता सीता सर्वमत्यन्तगर्हितम्॥
MSS_0566 अतिदीर्घजीविदोषाद् व्यासेन यशोऽपहारितं हन्त। कैर्नोच्येत गुणाढ्यः स एव जन्मान्तरापन्नः॥
MSS_0567 अतिदूरपथश्रान्ताश् छायां यान्ति च शीतलाम्। शितलाश्च पुनर्यान्ति का कस्य परिदेवना॥
MSS_0568 अति धर्माद् बलं मन्ये बलाद् धर्मः प्रवर्तते। बले प्रतिष्ठितो धर्मो धर्ण्यामिव जङ्गमम्॥
MSS_0569 अतिनीचानि वाक्यानि दृष्टिमात्रातिनिन्दकः। क्षुद्रसंवादभाषी यो ह्येवं दुष्टः शठो जनः॥
MSS_0570 अतिपक्वकपित्थेन लिप्तपात्रे सुयामितम्। दुग्धमस्तुविहीनं स्याच् चन्द्रबिम्बोपमं दधि॥
MSS_0571 अतिपटलैरनुयातां सहृदयहृदयज्वरं विलुम्पन्तीम्। मृगमदपरिमललहरीं समीर पामरपुरे किरसि॥
MSS_0572 अतिपरमाद्भुतवेषा काप्येषा जयति सृष्टिरात्मभुवः। तत् किं न वाञ्छितं स्याद् अस्या यदि विधुरवीक्षणः पाता॥
MSS_0573 अतिपरिगृहीतमौना वर्जितमाल्यानुलेपनस्नाना। दूरोत्सारितलज्जा निर्ग्रन्थग्रन्थरचनेव॥
MSS_0574 अतिपरिचयादवज्ञा भवति विशिष्टेऽपि वस्तुनि प्रायः। लोकः प्रयागवासी कूपे स्नानं समाचरति॥
MSS_0575 अतिपरिचयादवज्ञा संततगमनादनादरो भवति। मलये भिल्लपुरन्ध्री चन्दनतरुमिन्धनं कुरुते॥
MSS_0576 अतिपरिचयादवज्ञेत्य् एतद् वाक्यं मृषैव तद्भाति। अतिपरिचितेऽप्यनादौ संसारेऽस्मिन् न जायतेऽवज्ञा॥
MSS_0577 अतिपातितकालसाधना स्वशरीरेन्द्रियवर्गतापनी। जनवन्न भवन्तमक्षमा नयसिद्धेरपनेतुमर्हति॥
MSS_0578 अतिपीतां तमोराजीं तनीयान् सोढुमक्षमः। वमतीव शनैरेष प्रदीपः कज्जलच्छलात्॥
MSS_0579 अतिपूजिततारेयं दृष्टिः श्रुतिलङ्घनक्षमा सुतनु। जिनसिद्धान्तस्थितिरिव सवासना कं न मोहयति॥
MSS_0580 अतिपेलवमतिपरिमित- वर्णं लघुतरमुदाहरति शठः। परमार्थतः स हृदयं वहति पुनः कालकूटघटितमिव॥
MSS_0581 अतिप्रचण्डां बहुपाकपाकिनीं विवादशीलां स्वयमेव तस्करीम्। अक्रोशबीजां परवेश्मगामिनीं त्यजेत भार्यां दशपुत्रसूरपि॥
MSS_0582 अतिप्रचण्डा बहुदुःखभागिनी विवादशीला परगेहगामिनी। भर्तुः स्वयं निन्दति या च तस्करी त्यजेत् स्वभार्यां दशपुत्रपुत्रिणीम्॥
MSS_0583 अतिप्रौढा रात्रिर्बहलशिखदीपः प्रभवति प्रियः प्रेमारब्धस्मरविधिरसज्ञः परमसौ। सखि स्वैरं स्वैरं सुरतमकरोद्व्रीडितवपुर् यतः पर्यङ्कोऽयं रिपुरिव कडत्कारमुखरः॥
MSS_0584 अतिबलिनामपि मलिना- शयेन बलिकर्णपुत्राणाम्। विश्वासोपनतानां वासोपुत्रेण जीवितं जह्रे॥
MSS_0585 अतिबहुतरलज्जाशृङ्खलाबद्धपादो मदननृपतिवाहो यौवनोन्मत्तहस्ती। प्रकटितकुचकुम्भो लोमराजीकरेण पिबति सरसि नाभीमण्डलाख्ये पयांसि॥
MSS_0586 अतिभीरुमतिक्लीबं दीर्घसूत्रं प्रमादिनम्। व्यसनाद् विषयाक्रान्तं न भजन्ति नृपं प्रजाः॥
MSS_0587 अतिमन्दचन्दनमहीधरवातं स्तबकाभिरामलतिकातरुजातम्। अपि तापसानुपवनं मदनार्तान् मदमञ्जुगुञ्जदलिपुञ्जमकार्षीत्॥
MSS_0588 अतिमलिने कर्तव्ये भवति खलानामतीव निपुणा धीः। तिमिरे हि कौशिकानां रूपं प्रतिपद्यते दृष्टिः॥
MSS_0589 अतिमात्रभासुरत्वं पुष्यति भानुः परिग्रहादह्नः। अधिगच्छति महिमानं चन्द्रोऽपि निशापरिगृहीतः॥
MSS_0590 अतिमानः श्रियं हन्ति पुरुषस्याल्पमेधसः। गर्भेण दुष्यते कन्या गृहवासेन च द्विजः॥
MSS_0591 अतिमानिनमग्राह्यम् आत्मसंभावितं नरम्। क्रोधनं व्यसने हन्ति स्वजनोऽपि नराधिपम्॥
MSS_0592 अतिमृदु नवनीताच्चन्द्रकाच्चातिरम्यं बहुललितसुधायाः स्वादतः सद्रसाढ्यम्। सकलललितभोगागारभाग्यैकयोग्यं परिलसति हविष्यं कस्य गल्लच्छलेन॥
MSS_0593 अतियत्नगृहीतोऽपि खलः खलखलायते। शिरसा धार्यमाणोऽपि तोयस्यार्धघटो यथा॥
MSS_0594 अतिरमणीये काव्ये पिशुनोऽन्वेषयति दूशणान्येव। अतिरमणीये वपुषि व्रणमेव हि मक्षिकानिकरः॥
MSS_0595 अतिरागाद् दशग्रीवो ह्यतिलोभात् सुयोधनः। अतिदानाद् धतः कर्णो ह्यतिः सर्वत्र गर्हितः॥
MSS_0596 अतिरिच्यते सुजन्मा कश्चिज्जनकान्निजेन चरितेन। कुम्भः परिमितमम्भः पिबति पपौ कुम्भसंभवोऽम्भोधिम्॥
MSS_0597 अतिरुचिरङ्गजकृत्त्या क्षोभितदक्षं भवन्तमेव भजे। यस्मिन् प्रसादसुमुखे सद्यो वामापि भवति मम तुष्ट्यै॥
MSS_0598 अतिरुपवती सीता अतिगर्वी च रावणः। अतीव बलवान् रामो लङ्कायेन क्षयं गता॥
MSS_0599 अतिरूपाद् धृता सीता अतिगर्वेण रावणः। अतिदानाद् बलिर्बद्धो ह्यति सर्वत्र गर्हितम्॥
MSS_0600 अतिरूपेण वै सीता अतिगर्वेण रावनः। अतिदानं बलिर्दत्त्वा अति सर्वत्र वर्जयेत्॥
MSS_0601 अतिलोभो न कर्तव्यः कर्तव्यस्तु प्रमाणतः। अतिलोभजदोषेण जम्बुको निधनं गतः॥
MSS_0602 अतिलोभो न कर्तव्यो लोभं नैव परित्यजेत्। अतिलोभाभिभूतस्य चक्रं भ्रमति मस्तके॥
MSS_0603 अतिलोहितकरचरणं मञ्जुलगोरोचनातिलकम्। हठपरिवर्तितशकटं मुररिपुमुत्तानशायिनं वन्दे॥
MSS_0604 अतिलौल्यप्रसक्तानां विपत्तिनैर्व दूरतः। जीवं नश्यति लोभेन मीनस्यामिषदर्शने॥
MSS_0605 अतिवादांस्तितिक्षेत नाभिमन्येत्कथंचन। क्रोध्यमानः प्रियं ब्रूयाद् आक्रुष्टः कुशलं वदेत्॥
MSS_0606 अतिवादांस्तितिक्षेत नावमन्येत कंचन। न चेमं देहमाश्रित्य वैरं कुर्वीत केनचित्॥
MSS_0607 अतिवादोऽतिमानश्च तथात्यागो नराधिप। क्रोधश्चातिविवित्सा च मित्रद्रोहश्च तानी षट्॥
MSS_0608 एत एवासयस्तीक्ष्णाः कृन्तन्त्यायूंषि देहिनाम्। एतानि मानवान् घ्नन्ति न मृत्युर्भद्रमस्तु ते॥
MSS_0609 अतिवाहितमतिगहनं विनापवादेन यौवनं येन। दोषनिधाने जन्मनि किं न प्राप्तं फलं तेन॥
MSS_0610 अतिविततगगनसरणि- प्रसरणपरिमुक्तविश्रमानन्दः। मरुदुल्लासितसौरभ- कमलाकरहासकृद्रविर्जयति॥
MSS_0611 अतिविपुलं कुचयुगलं रहसि करैरामृशन् मुहुर्लक्ष्म्याः। तदपहृतं निजहृदयं जयति हरर्मृगयमाण इव॥
MSS_0612 अतिविशदानन्तपद- प्रवृत्तदृष्टिर्न मधुरवीक्षणतः। तृप्यत्यञ्चितकामः प्रातस्तनकमलमुकुलवीक्षणतः॥
MSS_0613 अतिवृष्टिरनावृष्टिः शलभाः मूषKआः शुकाः। असत्करश्च दण्डश्च परचक्राणि तस्कराः॥
MSS_0614 राजानीकप्रियोत्सर्गो मरकव्याधिपीडनम्। पशूनां मरणं रोगो राष्ट्रव्यसनमुच्यते॥
MSS_0615 अतिव्ययोऽनपेक्षा च तथार्जनमधर्मतः। मोषणं दूरसंस्थानां कोषव्यसनमुच्यते॥
MSS_0616 अतिशयितकदम्बोऽयं मोदकदम्बानिलो वहति। वियदम्बुदमेदुरितं मे दुरितं पश्य नागतो दयितः॥
MSS_0617 अतिशरव्ययता मदनेन तां निखिलपुष्पमयस्वशरव्ययात्। स्फुटमकारि फलान्यपि मुञ्चता तदुरसि स्तनतालयुगार्पणम्॥
MSS_0618 अतिशौचमशौचं वा अतिनिन्दा अतिस्तुतिः। अत्याचारमनाचारं षड्विधं मूर्खलक्षणम्॥
MSS_0619 अतिश्लथालम्बिपयोधरेयं शुभ्रीभवत्काशविकासिकेशा। अतीतलावण्यजलप्रवाहा प्रावृट् जरां प्राप शरच्छलेन॥
MSS_0620 अतिसंचयलुब्धानां वित्तमन्यस्य कारणम्। अन्यैः संचीयते यत्नाद् अन्यैश्च मधु पीयते॥
MSS_0621 अतिसंपदमापन्नैर् भेतव्यं पतनाद्भूयः। अत्युच्चशिखरा मेरोः शक्रवज्रेण पातिताः॥
MSS_0622 अतिसज्जनदुर्गतिः खलपङ्क्तिसमुन्नतिः। युवतिस्तनविच्युतिरिति किं विधिनिर्मितिः॥
MSS_0623 अतिसत्कृता अपि शठाः सहभुवमुज्झन्ति जातु न प्रकृतिम्। शिरसा महेश्वरेणा- ऽपि ननु धृतो वक्र एव शशी॥
MSS_0624 अतिसाहसमतिदुष्करम् अत्याश्चर्यं च दानमर्थानाम्। योऽपि ददाति शरीरं न ददाति स वित्तलेशमपि॥
MSS_0625 अतिसाहसिकं शूरा मन्त्रिणस्तं निरूपकम्। विनीतं गुरवो जज्ञुर् धूर्तमन्तःपुराङ्गनाः॥
MSS_0626 अतिहरितपत्रपरिकर- संपन्नस्पन्दनैकविटपस्य। घनवासनैर्मयूखैः कुसुम्भकुसुमायते तरणिः॥
MSS_0627 अतीतलाभस्य सुरक्षणार्थं भविष्यलाभस्य च संगमार्थम्। आपत्प्रपन्नस्य च मोक्षणार्थं यन्मन्त्र्यतेऽसौ परमो हि मन्त्रः॥
MSS_0628 अतीतानागतानर्थान् विप्रकृष्टतिरोहितान्। विजानाति यदा योगी तदा संविदिति स्मृता॥
MSS_0629 अतीतानागता भावा ये च वर्तन्ति सांप्रतम्। तान् कालनिर्मितान् बुद्ध्वा न संज्ञां हातुमर्हसि॥
MSS_0630 अतीता शीतार्तिः प्रसरति शनैरुष्मकणिका दिनानि स्फायन्ते रविरपि रथं मन्थरयति। हिमानीनिर्मुक्तः स्फुरति नितरां शीतकिरणः शराणां व्यापारः कुसुमधनुषो न व्यवहितः॥
MSS_0631 अतीत्य बन्धूनवलङ्घ्य मित्राण्य् आचार्यमागच्छति शिष्यदोषः। बालं ह्यपत्यं गुरवे प्रदातुर् नैवापराधोऽस्ति पितुर्न मातुः॥
MSS_0632 अतीन्द्रियायां परलोकवृत्ताव् इहैव तीव्राशुभपाकशंसी। दृष्येत नाशो यदि नाम नाशु न कः कुकृत्येन यतेत भूत्यै॥
MSS_0633 अतीव कर्कशाः स्तब्धा हिंस्रजन्तुभिरावृताः। दुरासदाश्च विषमा ईश्वराः पर्वता इव॥
MSS_0634 अतीव खलु ते कान्ता वसुधा वसुधाधिप। गतासुरपि यां गात्रैर् मां विहाय निषेवसे॥
MSS_0635 अतीव बलहीनं हि लङ्घनं नैव कारयेत्। ये गुणा लङ्घने प्रोक्तास् ते गुणा लघुभोजने॥
MSS_0636 अतीव सौख्यशुभदा याम्या निशि भवेच्छिवा। पूर्वस्यां तत्पुराध्यक्षम् अन्यं कुर्यादहर्मुखे॥
MSS_0637 अतुलितबलधामं स्वर्णशैलाभदेहं दनुजवनकृशानुं ज्ञानिनामग्रगण्यम्। सकलगुणनिधानं वानराणामधीशं रघुपतिवरदूतं वातजातं नमामि॥
MSS_0638 अतुष्टं स्वेषु दारेषु चपलं चपलेन्द्रियम्। नयन्ति निकृतिप्रज्ञं परदाराः पराभवम्॥
MSS_0639 अतुष्टिदानं कृतपूर्वनाशनम् अमाननं दुश्चरितानुकीर्तनम्। कथाप्रसङ्गेन च नामविस्मृतिर् विरक्तभावस्य जनस्य लक्षणम्॥
MSS_0640 अतुहिनरुचिनासौ केवलं नोदयाद्रिः क्षणमुपरिगतेन क्ष्माभृतः सर्व एव। नवकरनिकरेण स्पष्टबन्धूकसून- स्तबकरचितमेते शेखरं बिभ्रतीव॥
MSS_0641 अतृणे पतितो वह्निः स्वयमेवोपशाम्यति। अक्षमावान् परं दोषैर् आत्मानं चैव योजयेत्॥
MSS_0642 अतृणे सतृणा यस्मिन् सतृणे तृणवर्जिता मही यत्र। तस्मिञ्शिरा प्रदिष्टा वक्तव्यं वा धनं तत्र॥
MSS_0643 अतोगरीयः किं नुस्याद् अशर्म नरकेष्वपि। यत् प्रियस्य प्रियं कर्तुम् अधमेन न शक्यते॥
MSS_0644 अतो निजबलोन्मानं चापं स्याच्छुभकारकम्। देवानामुत्तमं चापं ततो न्यूनं च मानवम्॥
MSS_0645 अतोऽर्थं पठ्यते शास्त्रं कीर्तिर्लोकेषु जायते। कीर्तिमान् पूज्यते लोके परत्रेह च मानवः॥
MSS_0646 अतो हास्यतरं लोके किंचिदन्यन्न विद्यते। यत्र दुर्जन इत्याह दुर्जनः सज्जनं स्वयम्॥
MSS_0647 अत्तुं वाञ्छति शांभवो गणपतेराखुं क्षुधार्त्तः फणी तं च क्रौञ्चरिपोः शिखी गिरिसुतासिंहोऽपि नागाननम्। इत्थं यत्र परिग्रहस्य घटना शंभोरपि स्याद्गृहे तत्रान्यस्य कथं न भावि जगतस्तस्मात् स्वरूपं हि तत्॥
MSS_0648 अत्यच्छं सितमंशुकं शुचि मधु स्वामोदमच्छं रजः कार्पुरं विधृतार्द्रचन्दनकुचद्वन्द्वाः कुरङ्गीदृशः। धारावेश्म सपाटलं विचकिलस्रग्दाम चन्द्रत्विषो धातः सृष्टिरियं वृथैव तव न ग्रीष्मोऽभविष्यद्यदि॥
MSS_0649 अत्यद्भुतमिमं मन्ये स्वभावममनस्विनः। यदुपक्रियमाणोऽपि प्रीयते न विलीयते॥
MSS_0650 अत्यन्तं कुरुतां रसायनविधिं वाक्यं प्रियं जल्पतु वार्धेः पारमियर्तु गच्छतु नभो देवाद्रिमारोहतु। पातालं विशतु प्रसर्पतु दिशं देशान्तरं भ्राम्यतु न प्राणी तदपि प्रहर्तुमनसा संत्यज्यते मृत्युना॥
MSS_0651 अत्यन्तकण्डूतिपरो नराणाम् विरोधकारी शुनकः सदैव। स्यादूर्ध्वपादः शुनकः शयानः सिद्धिप्रदः कार्यविधौ विदुष्टे॥
MSS_0652 अत्यन्तकृष्णः स विनिर्मलस्त्वं स वामनः सर्वत उन्नतोऽसि। जनार्दनो यत् स दयापरस्त्वं विष्णुः कथं वीर तवोपमानम्॥
MSS_0653 अत्यन्तकोपः कटुका च वाणी दरिद्रता च स्वजनेषु वैरम्। नीचप्रसङ्गः कुलहीनसेवा चिह्नानि देहे नरकस्थितानाम्॥
MSS_0654 अत्यन्तचञ्चलस्येह पारदस्य निबन्धने। कामं विज्ञायते युक्तिर् न स्त्रीचित्तस्य काचन॥
MSS_0655 अत्यन्तनिर्गते चैव सुबद्धे नैव चाविले। प्रशस्ते वाजिनां नेत्रे मध्वाभे कालतारके॥
MSS_0656 अत्यन्तपरिणाहित्वाद् अतीव श्लक्ष्णतावशात्। न कांचिदुपमां रोढुम् ऊरू शक्नोति सुभ्रुवः॥
MSS_0657 अत्यन्तभीमवनजीवगणेन पूर्णं दुर्गं वनं भवभृतां मनसाप्यगम्यम्। चौराकुलं विशति लोभवशेन मर्त्यो नो धर्मकर्म विदधाति कदाचिदज्ञः॥
MSS_0658 अत्यन्तमतिमेधावी त्रयाणामेकमश्नुते। अल्पायुषो दरिद्रो वा ह्यनपत्यो न संशयः॥
MSS_0659 अत्यन्तमन्थनकदर्थनमुत्सहन्ते मर्यादया नियमिताः किमु साधवोऽपि। लक्ष्मीसुधाकरसुधाद्युपनीय शेषे रत्नाकरोऽपि गरलं किमु नोज्जगार॥
MSS_0660 अत्यन्तमसदार्याणाम् अनालोचितचेष्टितम्। अतस्तेषां विवर्धन्ते सततं सर्वसंपदः॥
MSS_0661 अत्यन्तविमुखे दैवे व्यर्थयत्ने च पौरुषे। मनस्विनो दरिद्रस्य वनादन्यत् कुतः सुखम्॥
MSS_0662 अत्यन्तव्यवधानलब्धजनुषो जात्यापि भिन्नक्रमाः सांनिध्यं विधिना कुतूहलवता कुत्रापि संप्रापिताः। गच्छन्त्यामरणं गुणव्यतिकृता भेदं न भूमीरुहस् ते काष्ठादपि निष्ठुरा गुणगणैर्ये नैकतां प्रापिताः॥
MSS_0663 अत्यन्तशीतलतया सुभगस्वभाव सत्यं न कश्चिदपि ते तरुरस्ति तुल्यः। छायार्थिनामपि पुनर्विकटद्विजिह्व- सङ्गेन चन्दन विषद्रुमनिर्विशेषः॥
MSS_0664 अत्यन्तशुद्धचिन्मात्रे परिणामश्चिराय यः। तुर्यातीतं पदं तत् स्यात् तत्स्थो भूयो न शोचति॥
MSS_0665 अत्यन्तसुखसंचारा मध्याह्ने स्पर्शतः सुखाः। दिवसाः सुभगादित्याश् छायासलिलदुर्भगाः॥
MSS_0666 अत्यन्तस्तिमिताङ्गानां व्यायामेन सुखैषिणाम्। भ्रान्तिज्ञानावृताक्षाणां प्रहारोऽपि सुखायते॥
MSS_0667 अत्यन्तोन्नतपूर्वपर्वतमहापीठे हरस्पर्धया दूरोदञ्चितधूमसंनिभतमस्तारास्फुलिण्गाकुलम्। नूनं पञ्चशरोऽकरोच्छशिमिषात् स्वं ज्वाललिङ्गं यतो गर्वाच्छर्वपरान् दहेन्मुनिवरान् सर्वानखर्वा शुभिः॥
MSS_0668 अत्यपूर्वस्य रागस्य पूर्वपक्षाय पल्लवाः। पद्मानि पादयुग्मस्य प्रत्युदाहरणानि च॥
MSS_0669 अत्यम्बुपानं कठिनासनं च धातुक्षयो वेगविधारणं च। दिवाशयो जागरणं च रात्रौ षड्भिर्नराणां निवसन्ति रोगाः॥
MSS_0670 अत्यम्बुपानात् प्रभवन्ति रोगाः अल्पाम्बुपाने च तथैव दोषाः। तस्मान्नरो वह्निविवर्धनाय मुहुर्मुहुर्वारि पिबेदभुरि॥
MSS_0671 अत्यम्बुपानाद् विषमाशनाच्च दिवाशयाज्जागरणच्च रात्रौ। सम्रोधनान् मूत्रपुरीषयोश्च षड्भिः प्रकारैः प्रभवन्ति रोगाः॥
MSS_0672 अत्यम्बुपानान्न विपच्यतेऽन्नम् अनम्बुपानाच्च स एव दोषः। तस्मान्नरो वह्निविवर्धनार्थं महुर्मुहुर्वारि पिबेदभूरि॥
MSS_0673 अत्यर्थवक्रत्वमनर्थकं या शून्यापि सर्वान्यगुणैर्व्यनक्ति। अस्पृश्यतादूषितया तया किं तुच्छश्वपुच्छच्छटयेव वाचा॥
MSS_0674 अत्यल्पं जीवितं पापान्य् आपातमधुराण्यलम्। तदाचर चिरस्थेयपरलोकावलोकनम्॥
MSS_0675 अत्यल्पसंपदः सन्तः पुमानिष्टश्च दुष्कुले। लक्ष्मीरनभिजातस्य वेधसः स्खलितत्रयम्॥
MSS_0676 अत्याग्रहो न कर्तव्यो हठात्कश्चिन्न भाषते। यथायथोन्दति तथा भारो भवति कम्बलः॥
MSS_0677 अत्याजिलब्धविजयप्रसरस्त्वया किं विज्ञायते रुचिपदं न महीमहेन्द्रः। प्रत्यर्थिदानवशताहितचेष्टयासौ जीमूतवाहनधियं न करोति कस्य॥
MSS_0678 अत्यादरादध्ययनं द्विजानाम् अर्थोपलब्ध्या फलवद्विधाय। क्रतूनतुच्छानवितुं तवैषा मीमांसकाद्याधिकृतिः प्रसिद्धा॥
MSS_0679 अत्यादरेण निहितं मयि यद्भवत्या तत्प्रेमहेम किमभूदिति नैव जाने। उत्सृज्य किं तदिह पातकमुत्तराणि प्राणा अपि प्रियतमे कतमे भवेयुः॥
MSS_0680 अत्यादरो दारसहोदरेषु न मातृपित्रोर्न च सोदरेषु। मूर्खे नियोगस्तनये वियोगः पश्यन्ति लोकाः कलिकौतुकानि॥
MSS_0681 अत्यादरो भवेद् यत्र कार्यकारणवर्जितः। तत्र शङ्का प्रकर्तव्या परिणामेऽसुखावहा॥
MSS_0682 अत्यायतैर्नियमकारिभिरुद्धतानां दिव्यैः प्रभाभिरनपायमयैरुपायैः। शौरिर्भुजैरिव चतुर्भिरदः सदा यो लक्ष्मीविलासभवनैर्भुवनं बभार॥
MSS_0683 अत्यायासेन नात्मानं कुर्यादतिसमुच्छ्रयम्। पातो यथा हि दुःखाय नोच्छ्रायः सुखकृत् तथा॥
MSS_0684 अत्यार्यमतिदातारम् अतिशूरमतिव्रतम्। प्रज्ञाभिमानिनं चैव श्रीर्भयान्नोपसर्पति॥
MSS_0685 न चातिगुणवत्स्वेषा नात्यन्तं निर्गुणेषु च। नैषा गुणान्कामयते नैर्गुण्यां नानुरज्यते। उन्मत्ता गौरिवान्धा श्रीः क्वचिदेवावतिष्ठते॥
MSS_0686 अत्याशीविषशस्त्रं हि विजितप्रलयानलम्। तेजो लङ्घयितुं शक्तः को नु नाम द्विजन्मनाम्॥
MSS_0687 अत्यासन्ना विनाशाय दूरस्था न फलप्रदा। तस्मादाहृत्य दातव्या भूमिः पार्थिवसत्तम॥
MSS_0688 अत्यासन्ना विनाशाय दूरस्था न फलप्रदाः। सेव्या मध्यमभावेन राजावह्निर्गुरुः स्त्रियः॥
MSS_0689 अत्युक्तौ यदि न प्रकुप्यसि मृषावादं न चेन्मन्यसे तद्ब्रूमोऽद्भुतकीर्तनाय रसना केषां न कण्डूयते। देव त्वत्तरुणप्रतापदहनज्वालावलीशोषिताः सर्वे वारिधयस्ततो रिपुवधूनेत्राम्बुभिः पूरिताः॥
MSS_0690 अत्युच्चस्तनशैलदुर्गममुरो नाभिर्गभीरान्तरा भीमं देहवनं स्फुरद्भुजलतं रोमालिजालाकुलम्। व्याधः पञ्चशरः किरत्यतितरां तीक्ष्णान् कटाक्षाशुगांस्- तन्मे ब्रूहि मनःकुरङ्ग शरणं किं सांप्रतं यास्यसि॥
MSS_0691 अत्युच्चाः परितःस्फुरन्ति गिरयः स्फारास्तथाम्भोधयस् तानेतानपि बिभ्रती किमपि न क्लान्तासि तुभ्यं नमः। आश्चर्येण मुहुर्मुहुः स्तुतिमिमां प्रस्तौमि यावद्भुवस् तावद्बिभ्रादिमां स्मृतस्तव भुजो वाचस्ततो मुद्रिताः॥
MSS_0692 अत्युच्चैरतिनीचैर् अश्लीलमयुक्तमनुपयुक्तं च। न वदति नृपतिसभाया- मादरमीप्सुर्महामनसाम्॥
MSS_0693 अत्युच्छ्रिते मन्त्रिणि पार्थिवे च विष्टभ्य पादावुपतिष्ठते श्रीः। सा स्त्रीस्वभावादसहा भरस्य तयोर्द्वयोरेकतरं जहाति॥
MSS_0694 अत्युच्छ्रितोन्नतसितध्वजपङ्क्तिचित्रैर् नागाश्वपत्तिरथसंक्षुभितैर्बलौघैः। उद्धूतचामरविराजितगात्रशोभाः पुण्येन भूमिपतयो भुवि संचरन्ति॥
MSS_0695 अत्युज्ज्वलैरवयवैर्मृदुतां दधाना मुक्ता बलं वितरति स्मरदानदक्षा। स्निग्धाशाया गुरुगुणग्रथिता मनोज्ञा फीणी नवीनललनेव मुदं ददाति॥
MSS_0696 अत्युत्सार्य बहिर्विटङ्कवडभीगण्डस्थलश्यामिकां भिन्नाभिन्नगवाक्षजालविरलच्छिद्रैः प्रदीपांशवः। आरूढस्य भरेण यौवनमिव ध्वान्तस्य नक्तं मुखे निर्याताः कपिलाः करालविरलश्मश्रूप्ररोहा इव॥
MSS_0697 अत्युत्सेकेन महसा साहसाध्यवसायिनाम्। श्रीरारोहति संदेहं महतामपि भूभृताम्॥
MSS_0698 अत्युदात्तगणेष्वेषा कृतपुण्यैः प्ररोपिता। शतशाखी भवत्येव यावन्मात्रापि सत्क्रिया॥
MSS_0699 अत्युद्गाढरयस्थिराकृतिघनध्वानभ्रमन्मन्दर- क्षुब्धक्षीरधिवीचिसंचयगतप्रालेयपादोपमः। श्रीमत्पोतलके गभीरविवृतिध्वानप्रतिध्वानिते सान्द्रस्वांशुचयश्रिया वलयितो लोकेश्वरः पातु वः॥
MSS_0700 अत्युद्धृता वसुमती दलितोऽरिवर्गः क्रोडीकृता बलवता बलिराजलक्ष्मीः। एकत्र जन्मनि कृतं यदनेन यूना जन्मत्रये तदकरोत् पुरुषः पुराणः॥
MSS_0701 अत्युन्नतपदं प्राप्तः पूज्यान् नैवावमानयेत्। नहुषः शक्रतां प्राप्तश् च्युतोऽगस्त्यावमाननात्॥
MSS_0702 अत्युन्नतस्तनमुरो नयने सुदीर्घे वक्रे भ्रुवावतितरां वचनं ततोऽपि। मध्योऽधिकं तनुरनूनगुरुर्नितम्बो मन्दा गतिः किमपि चाद्भुतयौवनायाः॥
MSS_0703 अत्युन्नतस्तनयुगा तरलायताक्षी द्वारि स्थिता तदुपयानमहोत्सवाय। सा पूर्णकुम्भनवनीरजतोरणस्रक्- संभारमङ्गलमयत्नकृतं विधत्ते॥
MSS_0704 अत्युन्नतिं प्राप्य नरः प्रावारः कीटको यथा। स विनश्यत्यसंदेहम् आहैवमुशना नृपः॥
MSS_0705 अत्युन्नतिव्यसनिनः शिरसोऽधुनैष स्वस्यैव चातकशिशुः प्रणयं विधत्ताम्। अस्यैतदिच्छति यदि प्रततासु दिक्षु ताः स्वच्छशीतमधुराः क्व नु नाम नापः॥
MSS_0706 अत्युन्नतोऽम्बुभिर्मेघश् चातकान् न धिनोति चेत्। मरुता हृतसर्वस्वः स पश्चात् किं करिश्यति॥
MSS_0707 अत्युपचित्तैरुपायैश् चक्रभृदेको भुजैरिव चतुर्भिः। नृपतिः श्रियमपि सुचिरं हरिरिव परिरभ्य निर्भरं रमते॥
MSS_0708 अत्युल्लसद्बिसरहस्ययुजा भुजेन वक्त्रेण शारदसुधांशुसहोदरेण। पीयुषपोषसुभगेन च भाषितेन त्वं चेत् प्रसीदसि मृगाक्षि कुतो निदाघः॥
MSS_0709 अत्युष्णा ज्वरितेव भास्करकरैरापीतसारा मही यक्ष्मार्ता इव पादपाः प्रमुषितच्छाया दवाग्न्याश्रयात्। विक्रोशन्त्यवशादिवोच्छ्रितगुहाव्यात्ताननाः पर्वता लोकोऽयं रविपाकनष्टहृदयः संयाति मूर्छामिव॥
MSS_0710 अत्युष्णात् सघृतादन्नाद् अच्छिद्राच्चैव वाससः। अपरप्रेष्यभावाच्च भूय इच्छन् पतत्यधः॥
MSS_0711 अत्येति रजनी या तु सा न प्रतिनिवर्तते। यात्येव यमुना पूर्णा समुद्रमुदकार्णवम्॥
MSS_0712 अत्र चैत्रसमये निरन्तराः प्रोषिताहृदयकीर्णपावकाः। वान्ति कामुकमनोविमोहना व्याललोलमलयाचलानिलाः॥
MSS_0713 अत्र मन्मथमिवातिसुन्दरं दानवारिमिव दिव्यतेजसम्। शैलराजमिव धैर्यशालिनं वेद्मि वेङ्कटपतिं महीपतिम्॥
MSS_0714 अत्र यत् पतितं वर्णबिन्दुमात्राविसर्गकम्। भ्रमप्रमाददोषाद्धि क्षन्तव्यं तत् सुबुद्धिभिः॥
MSS_0715 अत्रस्तो निजपक्षैस् तुण्डविघातैर्जनानभिभवन्तः। कुर्वन्ति शत्रुवृद्धिं निशि विरुतवन्तो जनविनाशम्॥
MSS_0716 अत्रस्थः सखि लक्षयोजनगतस्यापि प्रियस्यागमं वेत्त्याख्याति च धिक्छुकादय इमे सर्वे पथन्तः स्थिताः। मत्कान्तस्य वियोगतापदहनज्वालावलीचन्दनः काकस्तेन गुणेन काञ्चनमये व्यापारितः पञ्जरे॥
MSS_0717 अत्रकण्ठं विलुठ सलिले निर्जला भूः पुरस्ताज् जह्याः शोषं वदनविहितेनामलक्याः। फलेन स्थाने स्थाने तदिति पथिकस्त्रीजन(ः) क्लान्तगात्रीं पश्यन् सीतां किमु न कृपया वर्धितो रोदितश्च॥
MSS_0718 अत्रनुगोदं मृगयानिवृत्तस् तरङ्गवातेन विनीतखेदः। रहस्त्वदुत्सङ्गनिषण्णमूर्धा स्मरामि वानीरगृहेषु सुप्तः॥
MSS_0719 अत्रान्तरे किमपि वाग्विभवातिवृत्त- वैचित्र्यमुल्लसितविभ्रममायताक्ष्याः। तद्भूरिसात्त्विकविकारमपास्तधैर्यम् आचार्यकं विजयि मान्मथमाविरासीत्॥
MSS_0720 अत्रान्तरे च कुलटाकुलवर्त्मघात- संजातपातक इव स्फुटलाञ्छनश्रीः। वृन्दावनान्तरमदीपयद्ंशुजालैर् दिक्सुन्दरीवदनचन्दनबिन्दुरिन्दुः॥
MSS_0721 अत्रापि भारतं श्रेष्ठं जम्बुद्वीपे महामुने। यतो हि कर्मभूरेषा अतोऽन्या भोगभूमयः॥
MSS_0722 अत्रायातं पथिक भवता कर्मणाकारि पथ्यं तथ्यं ब्रूमः पुनरपि सखे साहसं मा विधासीः। वामाक्षीणां नयननलिनप्रान्तनिर्धूतधैर्याः स्वां मर्यादामिह हि नगरे योगिनोऽपि त्यजन्ति॥
MSS_0723 अत्रर्द्रचन्दनकुचार्पितसूत्रहार- सीमन्तचुम्बिसिचयस्फुटबाहुमूलः। दूर्वाप्रकाण्डरुचिरासु गुरूपभोगो गौडाङ्गनासु चिरमेष चकास्ति वेषः॥
MSS_0724 अत्रार्यः खरदूषणत्रिशिरसां नादानुबन्धोद्यमे रुन्धाने भुवनं त्वया चकितया योद्धा निरुद्धः क्षणम्। सस्नेहाः सरसाः सहासरभसाः सभ्रू भ्रमाः सस्पृहाः सोत्साहास्त्वयि तद्बले च निदधे दोलायमाना दृशः॥
MSS_0725 अत्रावासपरिग्रहं गृहपतेराचक्ष्व चण्डोद्यमैः चण्डालैरुपसेविताः सखि धनुर्हस्तैः पुरस्तादिमाः। उत्कालाकुलसारमेयरसनालेलिह्यमानोन्नत- द्वाराग्रत्वगवास्थिसास्रशकलस्रग्वल्लयः पल्लयः॥
MSS_0726 अत्राशितं शयितमत्र निपीतमत्र सायं तया सह मया विधिवञ्चितेन। इत्यादि हन्त परिचिन्तयतो वनान्ते रामस्य लोचनपयोभिरभूत् पयोधिः॥
MSS_0727 अत्रासीत् किल नन्दसद्म शकटस्यात्राभवद् भञ्जनं बन्धच्छेदकरोऽपिदामभिरभूद् बद्धोऽत्र दामोदरः। इत्थं माथुरवृद्धवक्त्रविगलत्पीयूषधारां पिबन्न् आनन्दाश्रुधरः कदा मधुपुरीं धन्यश्चरिष्याम्यहम्॥
MSS_0728 अत्रासीत् फणिपाशबन्धनविधिः शक्त्या भवद् देवरे गाढं वक्षसि ताडिते हनुमता द्रोणाद्रिरत्राहृतः। दिव्यैरिन्द्रजिदत्र लक्ष्मणशरैर्लोकान्तरं प्रापितः केनाप्यत्र मृगाक्षि राक्षसपतेः कृत्ता च कण्ठ्टवी॥
MSS_0729 अत्रास्थः पिशितं शवस्य कठिनैरुत्कृत्य कृत्स्नं नखैर् नग्नस्नायुकरालघोरकुहरैर्मस्तिष्कदिग्धाङ्गलिः। संदश्यौष्ठपुटेन भुग्नवदनः प्रेतश्चिताग्निद्रुतं सूत्कारैर्नलकास्थिकोटरगतं मज्जानमाकर्षति॥
MSS_0730 अत्रास्मिन् सुतनु लतागृहेऽस्ति रम्यं मालत्याः कुसुममनुच्चितं परेण। इत्युक्त्वा मृदुकरपल्लवं गृहीत्वा मुग्धाक्षी रहसि निनाय कोऽपि धन्यः॥
MSS_0731 अत्रिलोचनसंभूतज्योतिरुद्गमभासिभिः। सदृशण् शोभतेऽत्यर्थं भूपाल तव चेष्टितम्॥
MSS_0732 अत्रैव दास्यसि विमुक्तिमथापि याचे मातः शरीरपतनं मणिकर्णिकायाम्। अस्तु स्वकृत्यमनुकम्पनमीश्वराणां दासस्य कर्मकरतैव तथा स्वकृत्यम्॥
MSS_0733 अत्रैव सरसि जातं विकसितमत्रैव निर्भरं नलिनैः। कालवशागततुहिनैर् विलीनमत्रैव हा कष्टम्॥
MSS_0734 अत्रैष स्वयमेव चित्रफलके कम्पस्खलल्लेखया संतापार्तिविनोदनाय कथमप्यालिख्य सख्या भवान्। बाष्पव्याकुलमीक्षितः सरभसं चूताङ्कुरैरर्चितो मूर्ध्ना च प्रणतः सखीषु मदनव्याजेन चापह्नुतः॥
MSS_0735 अत्रोत्पातघनेन मन्त्रिविकले शून्याम्बरव्यापिना धृष्टस्वप्रकृतिक्रियासमुचिते ग्रमे तथा जृम्भितम्। रथ्याकर्दमवाहिनामतिशुचिस्वच्छात्मनामन्तरं नाप्यज्ञायि जनैर्यथौघपयसां स्रोतोजलानामपि॥
MSS_0736 अत्रोद्याने मया दृष्टा वल्लरी पञ्चपल्लवा। पल्लवे पल्लवे ताम्रा यस्यां कुसुममञ्जरी॥
MSS_0737 अत्वरा सर्वकार्येषु त्वरा कार्यविनाशिनी। त्वरमाणेन मूर्खेण मयूरो वायसीकृतः॥
MSS_0738 अथ कालाग्निरुद्रस्य तृतीयनयनोत्थिता। ज्वाला दहति तत्सर्वं निर्वाणं ब्रह्मणो यतः॥
MSS_0739 अथ कृतकविहङ्गैः पार्थिवोद्दूलयन्तैस् तुमुलमुपरिपातादम्बुवर्षात् त्रसन्त्यः अविगलितसपत्नीगात्रसंमर्ददुःखाः प्रणयिनमभिपेतुर्हानिनादेन देव्यः॥
MSS_0740 (अर्जुन उवाच) अथ केन प्रयुक्तोऽयं पापं चरति पूरुषः। अनिच्छन्नपि वार्ष्णेय बलादिव नियोजितः॥
MSS_0741 (श्रीभगवानुवाच) काम एष क्रोध एष रजोगुणसमुद्भवः। महाशनो महापाप्मा विद्ध्येनमिह वैरिणम्॥
MSS_0742 धूमेनाव्रियते वह्निर् यथादर्शो मलेन च। यथोल्बेनावृतो गर्भस् तथा तेनेदमावृतम्॥
MSS_0743 अथ कोकिल कुरु मौनं जलधरसमयेऽपि पिच्छिला भूमिः। विकसति कुटजकदम्बे वक्तरि भेके कुतस्तवावसरः॥
MSS_0744 अथ धूकस्वरो वामे यात्रायां गच्छतः शुभः। दक्षिणे मृतये किंचिद् दुष्टं दर्शनमस्य हि॥
MSS_0745 अथ जगदवगाढं वासरान्तापचारात् तिमिरपटलवृद्धावप्रतीकारसत्त्वम्। शशिभिषगनुपूर्वं शीतहस्तो भिषज्यन्न् अधिकविशदवक्त्रः स्वैरभावं चकार॥
MSS_0746 अथ दीर्घतमं तमः प्रवेक्ष्यन् सहसा रुग्णरयः स संभ्रमेण। निपतन्तमिवोष्णरश्मिमुर्व्यां वलयीभूततरुं धरां च मेने॥
MSS_0747 अथ देहं स्थिरीर्क्तुं योगिनां सिद्धिमिच्छताम्। कथ्यन्ते शुद्धकर्माणि यैः सिद्धिं प्रापुरुत्तमाः॥
MSS_0748 अथ नगरधृतैरमात्यरत्नैः पथि समियाय स जाययाभिरामः। मधुरिव कुसुमश्रिया सनाथः क्रममिलितैरलिभिः कुतूहलोत्कैः॥
MSS_0749 अथ नभसि निरीक्ष्य व्याप्तदिक्चक्रवालं सजलजलदजालं प्राप्तहऋषप्रकर्षः। विहितविपुलबर्हाडम्बरो नीलकण्ठो मदमृदुकलकण्ठो नाट्यमङ्गीचकार॥
MSS_0750 अथ नयनसमुत्थं ज्योतिरत्रेरिव द्यौः सुरसरिदिव तेजो वह्निनिष्ठ्यूतमैशम्। नरपतिकुलभूत्यै गर्भमाधत्त राज्ञी गुरुभिरभिनिविष्टं लोकपालानुभावैः॥
MSS_0751 अथ नित्यमनित्यं वा नेह शोचन्ति तद्विदः। नान्यथा शक्यते कर्तुं स्वभावः शोचतामिति॥
MSS_0752 अथ पङ्क्तिमतामुपेयिवद्भिः सरसैर्वक्रपथश्रितैर्वचोभिः। क्षितिभर्तुरुपायनं चकार प्रथमं तत्परतस्तुरङ्गमाद्यैः॥
MSS_0753 अथ पथिकवधूदहनः शनकैरुदभून्निशाकरालोकः। कुमुदप्रबोधदूतो व्यसनगुरुश्चक्रवाकीणाम्॥
MSS_0754 अथ प्रसन्नेन्दुमुखीन् सिताम्बरा समाययावुत्पलपत्रलोचना। सपङ्कजा श्रीरिव गां निषेवितुं सहंसबालव्यजना शरद्वधूः॥
MSS_0755 अथबद्धजेटे रामे सुमन्त्रे गृहमागते। त्यक्तो राजा सुतत्यागाद् अविश्वस्तैरिवासुभिः॥
MSS_0756 अथ भद्राणि भूताणि हीनशक्तिरहं परम्। मुदं तदापि कुर्वीत हानिर्द्वेषफलं यतः॥
MSS_0757 अथ मनसिजदिग्ज्याभिशंसी जलधरदुग्दुभिराततान शब्दम्। तदनु तदनुजीविभिः कदम्बैः कवचितमुन्मदषट्पदच्छलेन॥
MSS_0758 अथ मन्त्रमिमं कर्ने जपेद्दंशं स्पृशेत् तथा। एकविंशतिवारं च वृश्चिकक्ष्वेडशान्तये॥
MSS_0759 अथ मन्मथवाहिनीपरागः किमपि ज्योतिरुदस्फुरत् पुरस्तात्। तिमिरस्य जरा चकोरकूरं कुलडाकेलिबनीदवानलार्चिः॥
MSS_0760 अथ रतिरभसादलीकनिद्रा- मधुरविघूर्णितलोचनोत्पलाभिः। शयनतलमशिश्रियन् वधूभिः सह मदमन्मथमन्थरा युवानः॥
MSS_0761 अथ राज्ञा दरः कार्यो न तु कस्यां चिदापदि। अपि चेतसि दीर्णः स्यान् नैव वर्तेत दीर्णवत्॥
MSS_0762 अर्थतुपक्वात् कलतोऽवशोषिताद् विकृष्य बीजं पयसा निषिच्य। विशोषितं पञ्चदिनानि सर्पिषा विडङ्गमिश्रेण च धूपयेत् ततः॥
MSS_0763 अथर्वविधितत्त्वज्ञैर् ब्राह्मणैर्विजितेन्द्रियैः। मन्त्रतन्त्रविधानज्ञैर् दूरादुन्मूलयेद् रिपून्॥
MSS_0764 अथर्वाम्नायतत्त्वज्ञस् तन्त्रज्ञः क्रतुकर्मठः धनुर्वेदस्य वेत्ता च पुरोधा राजसंमतः॥
MSS_0765 अथ लक्ष्मणानुगतकान्तवपुर् जलधिं विलङ्घ्य शशिदाशरथिः। परिवारितः परित ऋक्षगनैस् तिमिरौघराक्षसकुलं बिभिदे॥
MSS_0766 अथवा नश्यति प्रज्ञा प्राज्ञस्यापि नरस्य हि। प्रतिकूले गते दैवे विनाशे समुपस्थिते॥
MSS_0767 अथवा प्रोच्यते ध्यानम् अन्यदेवात्र योगिनाम्। रहस्यं परमं मुक्तेः कारणं प्रथमं च यत्॥
MSS_0768 अथवा भवतः प्रवर्तना न कथं पिष्टमियं पिनष्टि नः। स्वत एव सतां परार्थता ग्रहणानां हि यथा यथार्थता॥
MSS_0769 अथवाभिनिविष्टबुद्धिषु व्रजति व्यर्थकतां सुभाषितम्। रविरागिषु शीतरोचिषः करजालं कमलाकरोष्विव॥
MSS_0770 अथवा मम भाग्यविप्लवाद् अशनिः कल्पित एष वेधसा। यदनेन तरुर्न पातितः क्षिपता तद्विडपाश्रया लता॥
MSS_0771 अथवा मूलसंस्थानाम् उद्घातैस्तु प्रबोधयेत्। सुप्तां कुण्डलिनीं शक्तिं बिसतन्तुनिभाकृतिम्॥
MSS_0772 अथवा मृदु वस्तु हिंसितुं मृदुनैवारभते प्रजान्तकः। हिमसेकविपत्तिरत्र मे नलीनी पूर्वनिदर्शनं मता॥
MSS_0773 अथ वासवस्य वचनेन रुचिरवदनस्त्रिलोचनम्। क्लान्तिरहितमभिराधयितुं विधिवत् तपांसि विदधे धनंजयः॥
MSS_0774 अथ संसारसंहारवामनाबन्धवासितः। अजायत वृषारूढो भैरवो महसां निधिः॥
MSS_0775 अथ स ललितयोषिद्भ्रूलताचारुशृङ्गं रतिवलयपदाङ्के चापमासज्य कण्ठे। सहचरमधुहस्तन्यस्तुचूताङ्कुरास्त्रश् शतमखमुपतस्थे प्राञ्जलिः पुष्पधन्वा॥
MSS_0776 अथ स विषयव्यावृत्तात्मा यथाविधि सूनवे नृपतिककुदं दत्त्वा यूने सितातपवारणम्। मुनिवनतरुच्छायां देव्या तया सह शिश्रिये गलितवयसामिक्ष्वाकूणामिदं हि कुलव्रतम्॥
MSS_0777 अथ सान्द्रसांध्यकिरणारुणितं हरिहेतिहूति मिथुनं पततोः। पृथगुत्पपात विरहार्तिदलद्- धृदयस्रुतासृगनुलिप्तमिव॥
MSS_0778 अथ सामान्यशृङ्गारे युवतीनां प्रशंसनम्। स्त्रीपुंसजातिकथनं तयोः संयोगवर्णनम्॥
MSS_0779 अथ स्फुरन्मीनविधूतपङ्कजा विकङ्कतीरस्खलितोर्मिसंहतिः। पयोऽवगाढुं कलहंसनादिनी समाजुहावेव वधूः सुरापगा॥
MSS_0780 अथ स्वमादाय भयेन मन्थनाच् चिरत्नरत्नाधिकमुच्चितं चिरात्। निलीय तस्मिन् निवसन्नपांनिधिर् वने तडाको ददृशोऽवनीभुजा॥
MSS_0781 अथ स्वस्थाय देवाय नित्याय हतपाप्मने। त्यक्तक्रमविभागाय चैतन्यज्योतिषे नमः॥
MSS_0782 अथागत्य भुवं राज्ञां गता वाहनतां हयाः। तेषां धर्मार्थकामांश्च साधयन्त्युपकारिणः॥
MSS_0783 अथाङ्गराजादवतार्य चक्षुर् याहीति जन्यामवदत् कुमारी। नासौ न काम्यो न च वेद सम्यग् दृष्टुं न सा भिन्नरुचिर्हि लोकः॥
MSS_0784 अथातः संप्रवक्ष्यामि लक्षणानि हि वाजिनाम्। शुभानि वर्णैरावर्तैस् तानि विद्याद्विचारतः॥
MSS_0785 अथातः संप्रवक्ष्यामि हयारोहणमुत्तमम्। येन विज्ञातमात्रेण रेवन्तः प्रियतां व्रजेत्॥
MSS_0786 अथात्मनः शब्दगुणं गुणज्ञः पदं विमानेन विगाहमानः। रत्नाकरं वीक्ष्य मिथः स जायां रामाभिधानो हरिरित्युवाच॥
MSS_0787 अथानन्दकरं वक्ष्ये षडर्तूनां च वर्णनम्। यद्रसास्वादमुदिता विभान्ति विबुधालयः॥
MSS_0788 अथानुक्रमद्वाराणि विरच्यन्तेऽत्र वाङ्मये। अन्योक्तिसूक्तमुक्तालीं समुद्धृत्य श्रुताम्बुधेः॥
MSS_0789 अथापि नापसज्जेत स्त्रीषु स्त्रैणेषु चार्थवित्। विषयेन्द्रियसंयोगान् मनः क्षुभ्यति नान्यथा॥
MSS_0790 अथाप्रशस्ताः खरतुल्यनादाः प्रदीप्तपुच्छाः कूनखा विवर्णाः। निकृत्तकर्णा द्विपमस्तकाश्च भवन्ति ये वा सिततालुजिह्वाः॥
MSS_0791 अथायतनसंनिधौ भगवतो भवानीपतेर् मनोहरमचीखनद् भुवनभूषणं भूपतिः। विगाहनकुतूहलोत्तरलपौरसीमन्तिनी- पयोधरभरत्रुटद्विकटवीचिमुद्रं सरः॥
MSS_0792 अथाशुद्धोद्भवो ग्राम्यनर्तक्स्येव यो भवेत्। कैतवस्नेहमापन्नो भवः संकीर्ण उच्यते॥
MSS_0793 अथाश्वानां जन्मदेशान् प्रवक्ष्याम्यनुपूर्वशः। उत्तमानां च मध्यानां हीनानां यत्र संभवः॥
MSS_0794 अथाससादास्तमनिन्द्यतेजा जनस्य दूरोज्झितमृत्युभीतेः। उत्पत्तिमद्वस्तु विनाश्यवश्यं यथाहमित्येवमिवोपदेष्टुम्॥
MSS_0795 अथेतरे सप्त रघुप्रवीरा ज्येष्ठं पुरोजन्मतया गुणैश्च चक्रुः कुशं रत्नविशोषभाजं सौभ्रात्रमेषां हि कुलानुसारि॥
MSS_0796 अथेदं रक्षोभिः कनकहरिणच्छद्मविधिना तथा वृत्तं पापैर्व्यथयति यथा क्षालितमपि। जनस्थाने शून्ये विकलकरणैरार्यचरितैर् अपि ग्रावा रोदित्यपि दलति वज्रस्य हृदयम्॥
MSS_0797 अथेह कथ्यतेस्माभिः कर्मना येन बन्धनम्। छिद्यते सदुपायेन श्रुत्वा तत्र प्रवर्त्यताम्॥
MSS_0798 अथैतत् पूर्णमभ्यात्मं यच् च नेत्यनृतं वचः। सर्वं नेत्यनृतं ब्रूयात् स दुष्कीर्तिः स्वसन् मृतः॥
MSS_0799 अथो गणपतिं वन्दे महामोदविधायिनम्। विद्याधरगणैर्यस्य पूज्यते कण्ठगर्जितम्॥
MSS_0800 अथोच्चकैर्जरठकपोतकंधरा- तनूरुहप्रकरविपाण्डुरद्युति। बलैश्चलच्चरणविधूतमुच्चरद् धनावलीरुदचरत क्षमारजः॥
MSS_0801 अथोच्यते श्वानरुतस्य सारं सारं समस्तेष्वपि शाकुनेषु। विस्पष्टचेष्टं शुभलक्षणं च शुभाशुभं प्राक्तनकर्मपाकम्॥
MSS_0802 अथोत्तरस्यां दिशि खञ्जरीटम् आलोक्य कोऽपि स्मितमादधानः। कस्याश्चिदास्ये स्मितचारुभासि सभावयामास विलोचनानि॥
MSS_0803 अथोद्ययौ बालसुहृत् स्मरस्य शयामाधवः श्यामललक्ष्मभङ्ग्या। तारावधूलोचनचुम्बनेन लीलाविलीनाञ्जनबिन्दुरिन्दुः॥
MSS_0804 अथोपगूढे शरदा शशाङ्के प्रावृड् ययौ शान्ततडित्कटाक्षा। कासां न सौभाग्यगुणोऽङ्गनानां नष्टः परिभ्रष्ट्पयोधराणाम्॥
MSS_0805 अदः समित्संमुखवीरयौवत- त्रटद्भुजाकम्बुमृणालहारिणी। द्विषद्गणस्त्रैणदृगम्बुनिर्झरे यशोमरालावलिरस्य खेलति॥
MSS_0806 अदण्डनमदण्ड्यानां दण्ड्यानां चापि दण्डनम्। अग्राह्याग्रहणं चैव ग्राह्याणां ग्रहणं तथा॥
MSS_0807 अदण्ड्यान् दण्डयन् राजा दण्ड्यांश्चैवाप्यदण्डयन्। अयशो महदाप्नोति नरकं चैव गच्छति॥
MSS_0808 अदत्तं नादत्ते कृतसुकृतकामः किमपि यः शुभश्रेणिस्तस्मिन् वसति कलहंसीव कमले। विपत् तस्माद् दूरं व्रजति रजनीवाम्बरमणेर् विनीतं विद्येव त्रिदिवशिवलक्ष्मीर्भजति तम्॥
MSS_0809 अदत्तदोषेण भवेद् दरिद्रो दरिद्रदोषेण करोति पापम्। पापादवश्यं नरकं प्रयाति पुनर्दरिद्रः पुनरेव पापी॥
MSS_0810 अदत्तभुक्तमुत्सृज्य धनं सुचिररक्षितम्। मूषका इव गच्छन्ति कदर्याः स्वक्षये क्षयम्॥
MSS_0811 अदत्तानामुपादानं हिंसा चैवाविधानतः। परदारोपसेवा च शारीरं त्रिविधं स्मृतम्॥
MSS_0812 अदत्तेत्यागता लज्जा दत्तेति व्यथितं मनः। धर्मस्नेहान्तरे न्यस्ता दुःखिताः खलु मातरः॥
MSS_0813 अदनस्पृहया दुरीश्वराणां सदन्द्वारि वितर्दिमाश्रयन्ताम्। अपुनर्भवसाधनं शरीरं जरयामो वयम्ॐ नमः शिवाय॥
MSS_0814 अदभ्रमभ्रोपलपट्टकेषु ये शितीक्रियन्ते मदनेन पत्रिणः। तडिल्लता तन्निकषोत्थपावक- स्फुलिङ्गभङ्गीं ललिताङ्गि सेवते॥
MSS_0815 अदम्भा हि रम्भा विलक्षा च लक्ष्मीर् घृताची ह्रिया चीरसंच्छादितास्या। अहो जायते मन्दवर्णाप्यपर्णा समाकर्ण्य तस्या गुणस्यैकदेशम्॥
MSS_0816 अदयं घर्ष शिलायां दह वा दाहेन भिन्धि लौहेन। हे हेमकार कनकं म मां गुञ्जाफलैस्तुलय॥
MSS_0817 अदय दशसि किं त्वं बिम्बबुद्ध्याधरं मे भव चपल निराशः पक्वजम्बूफलानाम्। इति दयितमवेत्य द्वारदेशाप्तमन्या निगदति शुकमुच्चैः कान्तदन्तक्षतौष्ठी॥
MSS_0818 अदर्शनादापतितः पुनश्चादर्शनं गतः। न त्वासौ वेद न त्वं तं कः सन् कमनुशोचसि॥
MSS_0819 अदर्शनादापतिताः पुनश्चादर्शनं गताः। न ते तव न तेषां त्वं तत्र का परिदेवना॥
MSS_0820 अदर्शने दर्शनमात्रकामा दृष्टौ परिष्वङ्गरसैकलोला। आलिङ्गितायां पुनरायताक्ष्याम् आशास्महे विग्रहयोरभेदम्॥
MSS_0821 अदाक्षिण्यादतीवोग्राः पवना इव दुर्जनाः। गुरूनपि प्रतिक्षेप्तुं प्रयतन्ते क्षमाभृतः॥
MSS_0822 अदाता पुरुषस्त्यागी दाता त्यागी च नित्यशः। इति ज्ञात्वा स्वयं बुद्धया धनं दद्यात् पुनः पुनः॥
MSS_0823 अदाता पुरुषस् धनं संत्यज्य गच्छति। दातारं कृपणं मन्ये मृतोऽप्यर्थं न मुञ्चति॥
MSS_0824 अदातारं दातृप्रवरमनयं विश्वविनयं विरूपं रूपाढ्यं विगतजयिनं विश्वजयिनम्। अकुल्यं कुल्यं त्वामहमवदमाशापरवशात् मृषावादेत्युक्तिस्त्वयि खलु मृषावादिनि मयि॥
MSS_0825 अदाता वंशदोषेण कर्मदोषाद् दरिद्रता। उत्मादो मातृदोषेण पितृदोषेण मूर्खता॥
MSS_0826 अदातृमानसं क्वापि न स्पृशन्ति कवेर्गिरः। दुःखायैवातिवृद्धस्य विलासास्तरुणीकृताः॥
MSS_0827 अदानमीषद् दानं च किंचित् कोपाय दर्धियाम्। संपूर्णदानं प्रकृतिर् विरामो वैरकारणम्॥
MSS_0828 अदान्तस्याविनीतस्य वृथापण्डितमानिनः। न गुणाय भवन्ति स्म नटस्येवाजितात्मनः॥
MSS_0829 अदाहि यस्तेन दशार्धबाणः पुरा पुरारेर्नयनालयेन। न निर्दहंस्तं भवदक्षिवासी न वैरशुद्धेरधुनाधर्मणः॥
MSS_0830 अदीप्तेऽग्नौ हतो होमो हता भुक्तिरसाक्षिका। उपजीव्या हता कन्या स्वार्थे पाकक्रिया हता॥
MSS_0831 अदीर्घं कालमापन्नः प्रश्रयं युवतेः स्मरः। प्रगल्भ्यते मनस्येव मुघं वपुषि जायते॥
MSS_0832 बिभेत्यङ्गार्पणे वाच्छत्यालिख्यातां रतिं प्रिये। उक्तप्रत्युक्तसंमूढा संमुखं न निरीक्षते॥
MSS_0833 रतचूतफलोत्पाकरसैः कान्तं न धिन्वती। बाला निदाघलक्ष्मीव तापयत्येव केवलम्॥
MSS_0834 अदीर्घदर्शिभिः क्रूरैर् मूढैरिन्द्रियसायकैः। हमद्भिः क्रियते कर्म रुदद्भिरनुभूयते॥
MSS_0835 अदीर्घसूत्रः स्मृतिमान् कुतज्ञो नीतिशास्त्रवित्। धीमानायतिदर्शी च मन्त्री राज्ञः सुसंनिधिः॥
MSS_0836 अदुर्गविषयः कस्य नारेः परिभवास्पदम्। अदुर्गोऽनाश्रयो राजा पोतच्युतमनुष्यवत्॥
MSS_0837 अदृष्टापतितां भार्यां मूढो यस्तु परित्यजेत्। सप्तजन्मनि स स्त्रीत्वं लभते नात्र संशयः॥
MSS_0838 अदुष्टापतितां भार्यां यौवने यः परित्यजेत्। स जीवनान्ते स्त्रीत्वं च वन्ध्यत्वं च समाप्नुयात्॥
MSS_0839 अदूरगमनं तीर्थम् अदेहदमनं तपः। अनम्भःसंभवं स्नानं मातुश्चरणपङ्कजम्॥
MSS_0840 अदृष्यन्ति पुरस्तेन खेलाः खञ्जनपङ्क्तयः। अस्मय्रन्त विनिःश्वस्य प्रियानयनविभ्रमाः॥
MSS_0841 अदृष्टगुणदोषाणाम् अधृतानां च कर्मणाम्। नान्तरेण क्रियां तेषां फल्मिष्टं प्रवर्तते॥
MSS_0842 अदृष्टपूर्वः कण्ठोऽयं कान्ताया भुवन्त्रये। यस्माद्विणानिनादस्य समुद्भूतिर्विभाव्यते॥
MSS_0843 अदृष्टपूर्वमस्माभिर् यदेतद्दृश्यतेऽधुना। विषं विषधरैः पीतं मूर्छिताः पथिकाङ्गनाः॥
MSS_0844 अदृष्टपूर्वानादाय भावानपरिशङ्कितान्। इष्टानिष्टान् मनुष्याणाम् अस्तं गच्छन्ति रात्रयः॥
MSS_0845 अदृष्टपूर्वा बहवः सहायाः सर्वे पदस्थस्य भवन्ति वश्याः। अर्थाद्विहीनस्य पदच्युतस्य भवन्ति काले स्वजनोऽपि शत्रुः॥
MSS_0846 अदृष्टमुखभङ्गस्य युक्तमन्धस्य याचितुम्। अहो बत महत् कष्टं चक्षुष्मानपि याचते॥
MSS_0847 अदृष्टव्यापारं गतवति दिनानामधिपतौ यशः शेषीभूते शशिनि गतधाम्नि ग्रहगणे। तथान्धं संजातं जगदुपनते मेघसमये यथामी गण्यन्ते तमसि पटवः कीटमणयः॥
MSS_0848 अदृष्टे दर्शनोत्कण्ठा दृष्टे विच्छेदभीरुता। तदृष्टेन न दृष्टेन भत्रता लभ्यते मुखम्॥
MSS_0849 अदेशकालार्थमनायतिक्षमं यदप्रियं लाघवकारि चात्मनः। विचिन्त्य बुद्ध्या मुहुरप्यवैम्यहं न तद्वचो हालहलं हि तद्विषम्॥
MSS_0850 अदेशकाले यद् दानम् अपात्रेभ्यश्च दीयते। असत्कृतमवज्ञातं तत्तामसमुदाहृदम्॥
MSS_0851 अदेशस्थो हि रिपुणा स्वल्पकेनापि हन्यते। ग्राहोऽल्पीयानपि जले जलेन्द्रमपाइ कर्षति॥
MSS_0852 अदैवं दैवतं कुर्युर् दैवतं चाप्यदैवतम्। लोकपालान् सृजेयुश्च लोकानन्यांस्तथा द्विजः॥
MSS_0853 अदोषाद्दोषाद्वा त्यज्ति विपिने तां यदि भवान् अभ्रद्रं भद्रं वा त्रिभुवनपते त्वां वदतु कः। इदं क्रूरं मे स्मरति हृदयं यत् किल तया त्वदर्थ कान्तारे कुलतिलक नात्मापि गणितः॥
MSS_0854 अद्भिः शुध्यन्ति वस्त्राणि मनः सत्येन शुध्यति। अहिंसया च भूतात्मा बुद्धिर्ज्ञानेन शुध्यति॥
MSS_0855 अद्भिर्गात्राणि शुध्यन्ति मनः सत्येन शुध्यति। विद्यातपोभ्यां भूतात्मा बुद्धिर्ज्ञानेन शुध्यति॥
MSS_0856 अद्भुतस्तक्र्पाथोधिर् अगाधी यस्य वर्धकः। अक्षपादोऽतमःस्पृष्टस् त्वकलङ्कः कलानिधिः॥
MSS_0857 अद्भ्यो ऽग्निर्ब्रह्मतःक्षत्रम् अश्मनो लोहमुत्थितम्। तेषां सर्वत्रगं तेजः स्वासु योनिषु साम्यति॥
MSS_0858 अद्यतनो योद्धव्ये शकुनो विहयाय याक्रिकविरुद्वः। दिवसान्तरिते युद्धे क्षेमः प्रास्थानिकः शकुनः॥
MSS_0859 अद्य धारा सदाधारा सदालम्बा सरस्वती। पण्डिता मण्डिताः सर्वे भोजराजे भुवं गते॥
MSS_0860 अद्य प्रभृत्यवनताङ्गि तवास्मि दासः क्रीतस्तपोभिरिति वादिनि चन्द्रमौलौ। अह्नाय सा नियमजं क्लममुत्ससर्ज क्लेशः फलेन हि पुनर्नवतां विधत्ते॥
MSS_0861 अद्य भोमिदिनं सत्यं सत्यमप्रस्तुतं तव। तथापि दूति गन्तव्यं नार्तः कालमपेक्षते॥
MSS_0862 अद्य मे सफलमायतनेत्रे जीवितं मदनसंश्रयभावम्। आगतासि भवनं मम यस्मात् स्वागतं तव वरोरु निषीद॥
MSS_0863 अद्य यावदपि येन निबद्धौ न प्रभू विचलितुं बलिविन्ध्यौ। आस्थितावितथतागुणपाशस् त्वादृशा स विदुषा दुरपासः॥
MSS_0864 अद्य शीतं वरिवर्ति सरीसर्ति समीरणः। अपत्नीको मरीमर्ति नरीनर्ति कुचोष्णवान्॥
MSS_0865 अद्य स प्रवसतीति सुभ्रुवः श्रोत्रसीमनि विजृम्भिते ध्वनौ। सद्य एव निजपाणिगुम्फिते पुष्पदामनि महोरगभ्रमः॥
MSS_0866 अद्य सुन्दरि कलिन्दनन्दिनी- तीरकुञ्जभुवि केलिलम्पटः। वादयन् मुरलिकां मुहुर्मुहुर् माधवो हरति मामकं मनः॥
MSS_0867 अद्य स्वर्गवधूगणे गुणमय त्वत्कीर्तिमिन्दूज्जवलाम् उच्चैर्गायति निष्कलङ्किमदशामादास्यते चन्द्रमाः। गीताकर्णनमोदमुक्तयवसग्रासाभिलाषो वद स्वामिन्नङ्कमृगः कियन्ति हि दिनान्येतस्य वर्तिष्यते॥
MSS_0868 अद्य स्वां जननीमकारणरुषा प्रातः सुदूरं गतां प्रत्यानेतुमितो गतो गृहपतिः क्षुत्वैव मध्यंदिने। पङ्गुत्वेन शरीरजर्जरतया प्रायः स लक्ष्याकृतिर् दृष्टोऽसौ भवता न किं पथिक हे स्थित्वा क्षणं कथ्यताम्॥
MSS_0869 अद्यापि कोकनदचारुसरेखहस्तां तां शातकुम्भकलशस्तनचारुगात्रीम्। बिम्बाधरीं विषमबाणनिपीडिताङ्गीं संचिन्तये द्व्यणुकमध्यतनुप्रकाशाम्॥
MSS_0870 अद्यापि कोपविमुखीकृतगन्तुकामा नोक्तं वचः प्रतिददाति यदैव वक्त्रम्। चुम्बामि रोदति भृशं पतितोऽस्मि पादे दासस्तव प्रियतमे भज मां स्मरामि॥
MSS_0871 अद्यापि चाटुशतदुर्ललितोचितार्थं तस्याः स्मरामि सुरतक्लमविह्वलायाः। अव्यक्तनिःस्वनितकातरक्थ्यमान- संकीर्णवर्णरुचितं वचनं प्रियायाः॥
MSS_0872 अद्यापि तत्कनककुण्डलघृष्टगण्डम् आस्यं स्मरामि विपरीतरताभियोगे। आन्दोलनश्रमजलस्फुटसान्द्रबिन्दु- मुक्ताफलप्रकरविच्छुरितं प्रियायाः॥
MSS_0873 अद्यापि तत्कनकगौरकृताङ्गरागं प्रस्वेदबिन्दुविततं वद्नं प्रियायाः। अन्ते स्मरामि रतिखेदविलोलनेत्रं राहूपरागपरिमुक्तमिवेन्दुबिम्बम्॥
MSS_0874 अद्यापि तत्कनकरेणुघनोरुदेशे न्यस्तं स्मरामि नखरक्षतलक्ष्म तस्याः। आकृष्टहेमरुचिराम्बर्मुत्थिताया लज्जावशात् करधृतं च ततो व्रजन्त्याः॥
MSS_0875 अद्यापि तत्कमलरेणुसुगन्धगन्धि तत्प्रेमवारि मकरध्वजपातकारि। प्राप्नोम्यहं यदि पुनः सुरतैकतीर्थं प्राणांस्त्यजामि नियतं तदवाप्तिहेतोः॥
MSS_0876 अद्यापि तत्कृतकचग्रहमाग्रहेण दन्तैर्मया दशनवाससि खण्ड्यमाने। तस्या मनाङ्मुकुलिताक्षमलक्ष्यमाण- सीत्कारगर्भमसकृद्वदनं स्मरामि॥
MSS_0877 अद्यापि तत्तरलतारकिताक्षमास्यम् आलिप्रचन्दनरसाहितशोभमस्याः। कस्तूरिकातिलकतारकिताभिराम- गण्डस्थलद्युति मुहुर्मनसा स्मरामि॥
MSS_0878 अद्यापि तत्प्रणयभङ्गुरदृष्टिपातं तस्याः स्मरामि रतिविभ्रमगात्रभङ्गम्। वस्त्राञ्चलस्खलनचारुपयोधरान्तं दन्तच्छदं दशनखण्डनमण्डनं च॥
MSS_0879 अद्यापि तत्सपरिवेषशशिप्रकाशम् आस्यं स्मरामि जड्गात्रविवर्तनेषु। तद्वेलदुज्ज्वलकराङ्गुलिजालगुम्फ- दोः कन्दलीयुगलकं दयितं प्रियायाः॥
MSS_0880 अद्यापि तत्सुरतकेलिनिरस्त्रयुद्धं बन्धोपबन्धपतनोत्थितशून्यहस्तम्। दन्तौष्ठपीडननखक्षतरक्तसिक्तं तस्याः स्मरामि रतिबन्धुरनिष्ठुरत्वम्॥
MSS_0881 अद्यापि तत्सुरतकेलिविमर्दखेद- संजातघर्मकणविस्फुरितं प्रियायाः। आपाण्डुरं तरलतारनिमीलिताक्षं वक्त्रं स्मरामि परिपूर्णनिशाकराभम्॥
MSS_0882 अद्यापि तद्वदनपङ्कजगन्धलुब्ध- भ्राम्यद्द्विरेफचयचुम्बितगण्डयुग्मम्। लीलावधूतकरपल्लवकङ्कनानां क्वाणो विमूर्च्छति मनः स्तुतरां मदीयम्॥
MSS_0883 अद्यापि तद्विकसिताम्बुजमध्यगौरं गोरोचनातिलकभासुरफालरेखम्। ईषन्मदालसविघूर्णितदृष्टिपातं तस्या मुखं प्रति मनो मम गच्छतीदम्॥
MSS_0884 अद्यापि तन्नयनकज्जलमुज्ज्वलास्यं विश्रान्तकर्णयुगलं परिहासहेतोः। पश्ये तवात्मनि नवीनपयोधराभ्यां क्षीणं वपुर्यदि विनश्यति नो न दोषः॥
MSS_0885 अद्यापि तन्मदनकार्मुकभङ्गुरभ्रु- दन्तद्युतिप्रकरकर्बुरिताधरोष्ठम्। कर्णावसक्तपुलकोज्ज्वलदन्तपत्रं तस्याः पुनः पुनरपीह मुखं स्मरामि॥
MSS_0886 अद्यापि तन्मनसि संपरिवर्तते मे रात्रौ मयि क्षुतवति क्षितिपालपुत्र्या। जीवेति मङ्गलवचः परिहृत्य कोपात् कर्णे कृतं कनकपत्रमनालपन्त्या॥
MSS_0887 अद्यापि तां कनककङ्कणभूषिताग्र- हस्तां च वक्त्रकमलेन सुनिर्जितेन्दुम्। लीलावर्तीं सुरतखेदनिमीलिताक्षीं ध्यायामि चेतसि मदाकुललालसाङ्गीम्॥
MSS_0888 अद्यापि तां कनककान्तिमदालसाङ्गीं व्रीडोत्सुकां निपतितामिव चेष्टमानाम्। अङ्गाङ्गसङ्गपरिचुम्बनजातमोहां तां जीवनौषधिमिव प्रमधां स्मरामि॥
MSS_0889 अद्यापि तां कनकचम्पकदामगौरीं फुल्लारविन्दवदनां तनुरोमराजीम्। सुप्तोत्थितां मदनविह्वलसालसाङ्गीं विद्यां प्रमादगलितामिव चिन्तयामि॥
MSS_0890 अद्यापि तां कनकपत्रसनाथकर्णाम् उत्तुङ्गकर्कशकुचार्पिततारहाराम्। काञ्चीनिपुञ्जितविशालनितम्बबिम्बाम् उद्दाननूपुररणच्चरणां स्मरामि॥
MSS_0891 अद्यापि तां कटिसमार्पितवामपाणिम् आकुञ्चितैकचरणाग्रनिरुद्धभूमिम्। स्तम्भावलम्बितभुजां पथि मां व्रजन्तं पश्यामि बन्धुरितकंधरमीक्षमाणाम्॥
MSS_0892 अद्यापि तां कुटिलकुन्तलकेशपाशाम् उन्तिद्रतामरसपत्रविशालनेत्राम्। उत्तुङ्गपीवरपयोधरकुङ्मलाढ्यां ध्यायामि चेतसि यथैव गुरूपदेशम्॥
MSS_0893 अद्यापि तां क्षणवियोगविषोपमे यां सङ्गे पुनर्बहुतराममृताभिषेकाम्। तां जीवधारणकरीं मदनातपत्राम् उद्धृत्तकेशनिवहां सुदतीं स्मरामि॥
MSS_0894 अद्यापि तां क्षितितले वरकामिनीनां सर्वाङ्गसुन्दरतया प्रथमैकरेखाम्। शृङ्गारनाटकरसोत्तमपानपात्रीं कान्तां स्मरामि कुसुमायुधबाणखिन्नाम्॥
MSS_0895 अद्यापि तां गतिनिराकृतराजहंसीं धम्मिल्लनिर्जितकलापमयूखभासाम्। मत्तश्रिया मदचकोरविलोलनेत्रां संचिन्तयामि कलकण्ट्जसमानकण्ठाम्॥
MSS_0896 अद्यापि तां गमनमित्युदितं मदीयं श्रुत्वैव भीरुहरिणीमिव चञ्चलाक्षीम्। वाचः स्खलद्विगलदश्रुहलाकुलाक्षीं संचिन्तयामि गुरुशोकविनम्रवक्त्राम्॥
MSS_0897 अद्यापि तां गलितबन्धनकेशपाशां स्रस्तस्रजं स्मितसुधामधुराधरौष्ठीम्। पीनोन्नतस्तनयुगोपरिचारुचुम्बन्- मुक्तावलीं रहसि लोलदृशं स्मरामि॥
MSS_0898 अद्यापि तां चिरयिते मयि तन्निवासं रात्रौ समागतवतीं परिवर्तमानाम्। गत्वा स्मितं किमपि चण्चलितां निषण्णां सख्या समागतवतीमधिकं स्मरामि॥
MSS_0899 अद्यापि तां जगति वर्णयितुं न कश्चिच् छक्नोत्यदृष्टसदृशीं च परिग्रहं मे। दृष्टं द्वयोः सदृशयोः खलु येन रूपं शक्तो भवेद्यदि स एव नरो न चान्यः॥
MSS_0900 अद्यापि तां जघनदर्शनलालसेन कृष्टं मया निवसनांचलमेकपार्श्वात्। पूज्य स्थितामपि ततो मुहुराकृषन्तीं मन्दाक्षसंकुचितनूत्नमुखीं स्मरामि॥
MSS_0901 अद्यापि तां झटिति वक्रितकन्धराग्रां निक्षिप्तपाणिकमलां च नितम्बमिम्बे। वासांसपार्श्वलसदुल्बणकेशपाशां पश्यामि मां प्रति दृशं बहुशः क्षिपन्तीम्॥
MSS_0902 अद्यापि तां धवलवेश्मनि रत्नदीप- मालामयूखपटलैर्दलितान्धकारे। प्राप्तोद्यमे रहसि संमुखदर्शनार्थं लज्जाभयार्तनयनामनुचिन्तयामि॥
MSS_0903 अद्यापि तां नखपदं स्तनमण्डले यद् दत्तं मयास्यमधुपानविमोहितेन। उद्भिन्नरोमपुलकैर्बहुभिः समन्ताज् जागर्ति रक्षति विलोकयति स्मरामि॥
MSS_0904 अद्यापि तां न खलु वेद्मि किमीशपत्नी शापं गता सुरपतेरथ कृष्णलक्ष्मीः। धत्रैव किं नु जगतः परिमोहनाय सा निर्मिता युवतिरत्नदिदृक्षया वा॥
MSS_0905 अद्यापि तां नववयःश्रियमिन्दुवक्त्रां उत्तुङ्गपीवरपयोधरभारखिन्नाम्। संपीड्य बाहुयुगलेन पिबामि वक्त्रां प्रोन्मत्तवन्मधुकरः कमलं यथेष्टम्॥
MSS_0906 अद्यापि तां निजवपुःकृशवेदिमध्याम् उत्तुङ्गसंभृतसुधास्तनकुम्भयुग्माम्। नानाविचित्रकृतमण्डनम्ण्डिताङ्गीं सुप्तोत्थितां निशि दिवा न हि विस्मरामि॥
MSS_0907 अद्यापि तां निधुवनक्लमनिःसहाङ्गीम् आपाण्डुगण्डपतितालककुन्तलालीम्। प्रच्छन्नपापकृतमन्तरिवावहन्तीं कण्ठावसक्तमृदुबाहुलतां स्मरामि॥
MSS_0908 अद्यापि तां निधुवने मधुपानरक्तां लीलाधरां कृशतनुं चपलायताक्षीम्। काश्मीरपङ्कमृगनाभिकृताङ्गरागां कर्पूरपूगपरिपूर्णमुखीं स्मरामि॥
MSS_0909 अद्यापि तां निभृतवक्त्रकमापतन्तं मां द्वारि वीक्ष्य सहसैव मिषेण सुप्ताम्। मन्दं मयि स्पृशति कण्टकिताङ्गयष्टिम् उत्फुल्लगल्लफलकां बहुशः स्मरामि॥
MSS_0910 अद्यापि तां नृपतिशेखरराजपुत्रीं संपूर्णयौवनमदालसघूर्णनेत्रीम्। गन्धर्वयक्षसुरकिन्नर्नागकन्यां स्वर्गादहो निपतितामिव चिन्तयामि॥
MSS_0911 अद्यापि तांप्रणयिनीं मृगशावकाक्षीं पीयूषपूर्णकुचकुम्भयुगं वहन्तीम्। पश्याम्यहं यदि पुर्नदिवसावसाने स्वर्गापवर्गनरराजसुखं त्यजामि॥
MSS_0912 अद्यापि तां प्रथमतो वरसुन्दरीणां स्नेहैकपात्रघटितामवनीशपुत्रीम्। हंहो जना मम वियोगहुताशनोऽयं सोढुं न शक्यत इति प्रतिचिन्तयामि॥
MSS_0913 अद्यापि तां प्रथममेव गतं विरागं निर्भर्त्स्य रोषपरुषैर्वचनैर्मुहुर्माम्। आन्दोलनेन च नितम्बसहायवृत्त्या सम्चिन्तयामि रत्ये सुदतीमभीक्ष्णम्॥
MSS_0914 अद्यापि तां प्रथमसंगमजातलज्जां बालां रसेन पतिते मयि मन्दपीठे। फूर्कारकम्पितशिखातरलप्रदीपं कर्णोत्पलेन विनिवारयतीं स्मरामि॥
MSS_0915 अद्यापि तां भुजलतार्पितकण्ठपाशां वक्षःस्थलं मम पिधाय पयोधराभ्याम्। ईषन्निमीलितसलीलविलोचनान्तां पश्यामि मृग्धवदनां वदनं पिबन्तीम्॥
MSS_0916 अद्यापि तां मदनमन्दिरवैजयन्तीम् अन्तर्गृहे विवसनां दधतीं निशान्ते। अङ्गैरनङ्गविसरैर्मम गाढ्मङ्गम् आलिङ्ग्य केलिशयने शयितां स्मरामि॥
MSS_0917 अद्यापि तां मम मनःपरितापशान्त्यै चक्षुर्विशुद्धतटिनीमलसालसाङ्गीम्। श्रीखण्डखण्डखचिताचितगात्रयिष्टं तन्वीं सदा हृदयहर्षनिधिं स्मरामि॥
MSS_0918 अद्यापि तां मयि कपाटसमीपलीने मन्मार्गदत्तदृशमाननदत्तहस्ताम् मद्गोत्रचिह्नितपदं मृदुकाकलीभिः किंचित्तरङ्गमनसं मनसा स्मरामि॥
MSS_0919 अद्यापि तां मयि कृतागसि दृष्टभावां भाषां लपत्यपि मुहुर्निगृहीतवाचम्। रामां विरुद्धघनमन्युसबाष्पकण्ठां निःश्वासशुष्यदधरां रुदतीं स्मरामि॥
MSS_0920 अद्यापि तां मयि गते चिरकोपयन्तीं यान्तीं समागतवतीं परिवर्तमानाम्। ऊर्ध्वस्थितां किमपि मञ्चतलं निषण्णां शय्यां समाश्रतवतीमधिकं स्मरामि॥
MSS_0921 अद्यापि तां मयि दृशं तुदतीं स्मरामि स्मेरां स्मरद्वरकरां मधुरां सुताराम्। अत्युद्बलां सुरतलां कुटिलां सुशीलां निष्पन्दमन्दसमदप्रमदप्रसादाम्॥
MSS_0922 अद्यापि तां मयि निमीलितचारुनेत्रे कोऽयं वदेत्यभिहितां वदतीं सखीभिः। मातर्न विद्य इति सस्मितमुल्लसन्तीम् उत्फुल्लगण्डफलकां नितरां स्मरामि॥
MSS_0923 अद्यापि तां मसृणचन्दनपङ्कमिश्र- कस्तूरिकापरिमलोत्थविसर्पिगन्दाम्। अन्योन्यचञ्चुपुटचुम्बनलग्नपक्ष्म - युग्माभिरामनयनां शयने स्मरामि॥
MSS_0924 अद्यापि तां मुखगतैररुणैः कराग्रैर् आपृच्छ्यमानमपि मां न विभाषयन्तीम्। तद्वाष्पपूरितदृशं बहु निःश्वसन्तीं चिन्ताकुलां किमपि नम्रमुखीं स्मरामि॥
MSS_0925 अद्यापि तां पुनः कमलायताक्षीं पश्यामि पीवरपयोधरभारखिन्नाम्। संपीड्य बाहुयुगलेन पिबामि वक्त्रम् उन्मत्तवन्मधुकरः कमलं यथेष्टम्॥
MSS_0926 अद्यापि तां यदि पुनः श्रवणायताक्षीं पश्यामि दीर्घविरहज्वरिताङ्गयष्टिम्। अङ्गैरहं समुपगूह्म ततोऽतिगाढं नोन्मीलयामि नयने न च तां त्यजामि॥
MSS_0927 अद्यापि तां रहसि दर्पणमीक्षमाणाम् दृष्ट्वा स्फुटं प्रतिनिधिं मयि पृष्ठलीने। पश्यामि वेपथुमतीं च सुविभ्रमां च लज्जाकुलां च समुदं जितमन्मथां च॥
MSS_0928 अद्यापि तां विधृतकज्जललोलनेत्रां पृथ्वीं प्रभूतकुसुमाकुलकेशपाशाम्। सिन्दूरसंलुलितमौक्तिकदन्तकान्तिम् आबद्धहेमकटकां रहसि स्मरामि॥
MSS_0929 अद्यापि तां विधृतककज्जललोलनेत्रां पृथ्वीं प्रभूतकुसुमाकुलकेशपाशाम्। सिन्दूरसंलुलितमौक्तिकदन्तकान्तिम् आबद्धहेमकटकां रहसि स्मरामि॥
MSS_0930 अद्यापि तां विरहवह्रि निपोडिताङ्गीं तन्वीं कुरङ्गनयनां सुरतैकपात्रीम्। नानाविचित्रकुतमण्डनमावहन्तीं तां राजहंसगमनां सुदतीं स्मरामि॥
MSS_0931 अद्यापि तां विहसीतां काचभारनम्रां मुक्ताकलापधवलीकृतकण्ठदेशाम्। तत्केलिमन्दरगिरौ कुसुमायुधस्य कान्तां स्मरामि रुचिरोज्ज्वलपुष्पकेतुम्॥
MSS_0932 अद्यापि तां शशिमुखीं नवयौवनाढ्यां पीनस्तनीं पुनरहं यदि गौरकान्तिम्। पश्यामि मन्मथशरानलपीडिताङ्गीं गात्राणि संप्रति करोमि सुशीतलानि॥
MSS_0933 अद्यापि तां शिखरचारुवलक्षदन्तैर् मुख्यानि कुन्दमुकुलानि जितां च साध्वीम्। संचिन्तयामि सततं प्रविलोलिचित्तां कामेषुनीरजदृशं वनजावतंसाम्॥
MSS_0934 अद्यापि तां समपनीतनितम्बवस्त्रां श्यामां च साध्वसरसाकुलविह्वलाङ्गीम्। एकेन पाणिकमलेन पिधाय गृह्यम् अन्येन नाभिकुहरं दधतीं स्मरामि॥
MSS_0935 अद्यापि तां सललितश्लथकेशपाशाम् ईषत्समुन्मिषितघूर्णितवक्रनेत्राम्। सुप्तोत्थितां विदधतीं मुहुरङ्गभङ्ग पश्यामि दष्टमधरं बहुशः स्पृशन्तीम्॥
MSS_0936 अद्यापि तां सुनिपुणं यतता मयापि दृष्टं न यत्सदृशतो वदनं कदाचित्। सौन्दर्यनिर्जितरति द्विजराजकान्ति कान्तामिहातिविमलत्वमहागुणेन॥
MSS_0937 अद्यापि तां सुरतघूर्णनिमीलिताक्षीं स्रस्ताङ्गयष्टगलितांशुककेशपाशाम्। शृङ्गारवारिरुहकाननराहहंसीं जन्मान्तरेऽपि निधनेऽप्यनुचिन्तयामि॥
MSS_0938 अद्यापि तां सुरतजागरघूर्णमान- तिर्यग्वलत्तरलतारक्दीर्घनेत्राम्। शृङ्गारसारकमलाकरराजहंसीं व्रीडाविनम्रवदनामुषसि स्मरामि॥
MSS_0939 अद्यापि तां सुरतताण्डवसूत्रधारं दुर्वारदर्पजघनग्लपिताङ्गयष्टिम्। अङ्गं रसैः समुपगुह्य कटिं दधानां किंचिन्निमीलनयनां मनसा स्मरामि॥
MSS_0940 अद्यापि तां सुरतताण्डवसूत्रधारीं पूर्णेन्दुसुन्दरमुखीं मदविह्वलाङ्गीम्। तन्वीं विशालजघनस्तनभारनम्रां व्यालोलकुन्तलकलापवतीं स्मरामि॥
MSS_0941 अद्यापि तां सुरतलब्धयशःपताकां लम्बालकां विरहपाण्डुरगण्डभित्तिम्। स्वप्नेऽपि लोलनयनां क्षणदृष्टनष्टां विद्यां प्रमादगुणितामिव संस्मरामि॥
MSS_0942 अद्यापि तां सुरभिनिर्भरदन्तभाजं धावन्तमास्यकमलं चलचञ्चरीकम्। किंचिच्चलल्ललितकुञ्चितवामनेत्रां पश्यामि केलिकमलेन निवारयन्तीम्॥
MSS_0943 अद्यापि तां सुवदनां वलभौ निषण्णां तद्गेहसंनिधिपदे मयि दृष्टमात्रे। वीतोत्तरां प्रियसखीषु कुतस्मरासु लज्जाविलासहसितां हृदि चिन्तयामि॥
MSS_0944 अद्यापि तां सुवदनां स्तनभारनभ्रां श्यामां च वामनयनां रमणीयगात्रीम्। निद्रालसामलकनिर्जितषट्पदालिं संचिन्तयामि सततं स्मरवैजयन्तीम्॥
MSS_0945 अद्यापि तां सुशयितां क्षणविप्रबुद्धां निद्रालसां हृदि वहामि कृताङ्गभङ्गाम्। जृम्भावतीर्णमुखमारुतगन्धलब्ध- मुघभ्रमद्भ्रमरविभ्रमलोलनेत्राम्॥
MSS_0946 अद्यापि तां स्तिमितवस्त्रमिवाङ्गलग्नां प्रौढप्रतापमदनानलतप्तदेहाम्। बालामनाथशरणामनुकम्पनीयां प्राणाधिकां क्षणमहं न हि विस्मरामि॥
MSS_0947 अद्यापि तानि स्मितमुखीं पुरुषायितेषु लम्बालकाकुलकपोललतां स्मरामि। आन्दोलनश्रमजलाकुलविह्वलाङ्गीं श्वासोत्तरं च निभृतं च मुहुर्वदन्तीम्॥
MSS_0948 अद्यापि तानि परिवर्तितकंधराणि किंचित्क्षुतत्रुटितकञ्चुकजालकानि। तस्या भुजाग्रलुलदुद्वलकुन्तलानि चित्ते स्फुरन्ति मम वक्रविलोचनानि॥
MSS_0949 अद्यापि तानि मम चेतसि संस्फुरन्ति कर्णान्तसंगतकटाक्षनिरीक्षितानि। तस्याः स्मरज्वरकराणि मदालसानि लीलाविलासबहुलानि विलोचनानि॥
MSS_0950 अद्यापि तानि मम चेतसि संस्फुरन्ति बिम्बोष्ठदेशपरिकीर्णशुचिस्मतानि।
MSS_0951 अद्यापि तानि मृदुवाक्यसुभाषितानि तिर्थग्विवर्त्तिनयनान्तनिरीक्षणानि लीलालसाञ्चितगतानि शुचिस्मितानि तस्याः स्मरामि मदविभ्रमचेष्टितानि॥
MSS_0952 अद्यापि तामनिभृतक्रममागतं च मां द्वारि वीक्ष्य शयने निमिषेण सुप्ताम्। मन्दं मयि स्पृशति कण्डकिताङ्गयष्टिम् उत्फुल्लगण्डफलकां बहुशः स्मरामि॥
MSS_0953 अद्यापि तामनुनयत्यपि चाटुपूर्वं कोपात् प्राकृतमुखीं मयि सापराधे। आलिङ्गति प्रसभमुत्पुलकाङ्गयष्टिं मामेते दुःसहमिवोक्तवतीं स्मरामि॥
MSS_0954 अद्यापि तामनुनयत्यपि मय्यसक्तां व्यावृत्त्य केलिशयने शयितां पराचीम्। निद्राकुलामिव ममाभिमुखीभवन्तीं प्रातर्मदङ्गनिहितैकभुजां स्मरामि॥
MSS_0955 अद्यापि तामभिविशालनितम्बबिम्बां गम्भीरनाभिकुहरां तनुमध्यभागाम्। अम्लानकोमलमृणालसमानबाहुं लीलालसाञ्चितगतिं मनसा स्मरामि॥
MSS_0956 अद्यापि तामरुणयत्यरुणेन्तरिक्षम् आपृच्छमानमपि नाम विधारयन्तीम्। उत्थाप्य निश्चलदृशौ मम निःश्वसन्तीं चिन्ताकुलां किमपि नम्रमुखीं स्मरामि॥
MSS_0957 अद्यापि तामलमसीलितचारुनेत्रां लोलद्भुजावलयझंकृतिमावहन्तीम्। वेल्लत्करोरुकुचमुन्नमितस्वकर्णे कण्डूयनं विदधतीं हृदि चिन्तयामि॥
MSS_0958 अद्यापि तामवहितां मनसाचलेन संचिन्तयामि युवतीं मम जीविताशाम्। नान्योपभुक्तनवयौवनभारसारां जन्मान्तरेऽपि मम सैव गतिर्यथा स्यात्॥
MSS_0959 अद्यापि तामविगणय्य कृतापराधम् आपादमूलपतितं सहसा चलन्तीम्। वस्त्राञ्चलं मम करान्निजमाक्षिपन्तीं मा मेति रोषपरुषं वदतीं स्मरामि॥
MSS_0960 अद्यापि तामहमलज्जितपूर्वघृष्टे शय्यातले सुशयितां मदनोत्सवाय। वीर्णावतीं विकचचम्पकपुष्पनासां ध्यायामि चेतसि सदा नदतीं शुभाङ्गीम्॥
MSS_0961 अद्यापि तामित इतश्च पुरश्च पश्चाद् अन्तर्बहिः परित एव परिभ्रमन्तीम्। पश्यामि फुल्लकनकाम्बुजसंनिभेन् वक्त्रेण तिर्यगपवर्तितलोचनेन॥
MSS_0962 अद्यापि तामुपवने परिचारयुक्तां संचिन्तयाम्युपगतां मदनोत्सवाय। मां पार्श्वसंनिहितलोकभयात् सशङ्कं व्यावर्तितेक्षणमनुक्षणमीक्षमाणाम्॥
MSS_0963 अद्यापि तामुभयपार्श्वगहाररम्यां वासन्तिकाकुसुमभासित्तकञ्चुकां च। राकाभिरामविधुमण्डलवल्गुववत्रां लावण्यनिर्ज्जितरयां सततं स्मरामि॥
MSS_0964 अद्यापि तामुरसिजद्वयमुन्नमय्य मध्ये वलित्रितयलक्षितरोमराजिम्। ध्यायामि वेल्लितभुजां विहिताङ्गभङ्गं व्याजेन नाभिकुहरं मम दर्शयन्तीम्॥
MSS_0965 अद्यापि तिष्ठति दृशोरिदमुत्तरीयं धर्तुं पुनः स्तनतटे गलितं प्रवृत्ता। वाचं निशम्य नयनं नयनं ममेति किंचित्तदा यद्करोत् स्मितमायताक्षी॥
MSS_0966 अद्यापि दुर्निवारं स्तुतिकन्या भजति कौमारम्। मद्भ्यो न रोचते सा- ऽसन्तोऽप्यस्यै न रोचन्ते॥
MSS_0967 अद्यापि धावति मनः किमहं करोमि सार्धं सखीभिरपि वासगृहे सुकान्ते। कान्ताङ्गसंगपरिहासविचित्रनृत्ये क्रीडाभिराम इति यातु मदीयकालः॥
MSS_0968 अद्यापि न स्फुरति केसरभारलक्ष्मीर् न प्रेङ्खति ध्वनितमद्रगुहान्तरेषु। मत्तास्तथापि करिणो हरिणाधिपस्य पश्यन्ति भीतमनसः पदवीं वनेषु॥
MSS_0969 अद्यापि निर्मलशरच्छशिगौरकान्ति चेतो मुनेरपि हरेत् किमुतास्मदीयम्। वक्त्रं सुधामयमहं यदि तत् प्रपद्ये चुम्बन् पिबाम्यविरतं व्यथते मनो मे॥
MSS_0970 अद्यापि नानं हरकोपवह्निस् त्वयि ज्वलत्यौर्व इवाम्बुराशौ। त्वमन्यथा मन्मथ मद्विधानां भस्मावशेषः कथमेवमुष्णः॥
MSS_0971 अद्यापि रोज्झति हरः किल कालकूटं कूर्मो बिभर्ति धरणीं पुष्ठभागे। अम्भोनिधिर्वहति दुःसहवाडवाग्निं अङ्गीकृतं सुकृतिनः परिपालयन्ति॥
MSS_0972 अद्यापि मारुतविधूतलतावितानां वीणाविनोदरचनां मम जीवितेशाम्। पञ्चेषुराष्ट्रकमलां शुभवेदिमध्यां ध्यायामि चेतसि सर्तीं मदनाभिरामाम्॥
MSS_0973 अद्यापि मे निशि दिवा हृदयं दुनोति पूर्णेन्दुसुन्दरसुखं मम वल्लभायाः। लावण्यनिर्जितरतिक्षतकामदर्पं भूयः पुरः प्रतिपदं न विलोक्यते यत्॥
MSS_0974 अद्यापि मे वरतनोर्मधुराणि तस्या यान्यर्थवन्ति न च यानि निरर्थकानि। निद्रानिमीलितदृशो मदमन्थरायास् तान्यक्षराणि हृदये किमपि ध्वनन्ति॥
MSS_0975 अद्यापि ये न विहिता विपुलाः प्रबन्धा विद्योतमानविभवाः सुखयन्ति विश्वम्। सोऽयं द्विशुद्धगुरुवंशभवः प्रसिद्धो गोपालदत्त उपमेयपदं कथं स्यात्॥
MSS_0976 अद्यापि वासगृहतो मयि नीयमाने दुर्वारभीषणकरैर्यमदूतकल्पैः। किं किं तया बहुविधं न कृतं मदर्थे वक्तुं न पार्यत इति व्यथते मनो मे॥
MSS_0977 अद्यापि विस्मयकरी त्रिदशान् विहाय बुद्धिर्बलाच्चलति मे किमहं करोमि। जानन्नपि प्रतिमुहूर्तमिहान्तकाले कान्तेति वल्लभतरेति ममेति धीरा॥
MSS_0978 अद्यापि शीतद्युतिरात्मबिम्बं निर्माय निर्माय पुनर्भुनक्ति। तस्या मुखेनायतलोचनायाः कर्तुं न शक्तिः सदृशं प्रियायाः॥
MSS_0979 अद्यापि श्रवसी न कुण्डलचले केलिक्वणत्कङ्कणौ बाहू नापि न हारिहारवलयालुण्ठा च कण्ठावनिः। अस्याः पश्य तथापि पङ्कजदृशो विश्वं प्रियं भावुकं पश्यामः स्फुटताविभूषणकराभोगं वपुर्वैभवम्॥
MSS_0980 अद्यापि सा मम मनस्तटिनी सदास्ते रोमाञ्चवीचिविलसद्विपुलस्वभावा। कादम्बकेशररुचिः क्षतवीक्षणं मां गात्रक्लमं कथयती प्रियराजहंसी॥
MSS_0981 अद्यापि सुन्दरि तवाननचन्द्रबिम्बं बन्दीकृताम्बुजयुगं परिचुम्ब्य चेतः। त्वत्संगमोद्भवसुखं तनुते तथापि वैरं करोति करुणाविकलो विवेकः॥
MSS_0982 अद्यापि स्तनशैलदुर्गविषमे सीमन्तिनीनां हृदि स्थातुं वाञ्छति मान एष धिगिति क्रोधादिवालोहितः। उद्यद्दूरतरप्रसारितकरः कर्षत्यसौ तत्क्षणात् फुल्लत्कैरवकोशनिःसरदलिश्रेणीकृपाणं शशी॥
MSS_0983 अद्यापि हरिहरादिभिर् अमरैरपि तत्त्वतो न विज्ञाताः। भ्रमविभ्रमबहुमोहा वेश्याः संसारमायाश्च॥
MSS_0984 अद्यापि हि नृशंसस्य पितुस्ते दिवसो गतः। तमसा पिहितः पन्था एहि पुत्रक शेवहे॥
MSS_0985 अद्याप्यशोकनवपल्लवरक्तहस्तां मुक्ताफलप्रचयचुम्बितचूचुकाग्राम्। अन्तःस्मितोच्छ्वसितपाण्डुरगण्डभित्तिं तां वल्लभामलसहंसगतिं स्मरामि॥
MSS_0986 अद्याप्यहं चलितचारुनिमीलिताक्षम् आस्यं स्मरामि सततं सुरतावसाने। तत्कालनिश्वसितनिःसृतकान्तिकान्तं स्वेदोदबिन्दुपरिदन्तुरितं प्रियायाः॥
MSS_0987 अद्याप्यहं वरवधूसुरतोपभोगं जीवामि नान्यविधिना क्षणमन्तरेण। तद्भ्रातरो मरणमेव हि दुःखशान्त्यै विज्ञापयामि भवतस्त्वरितं लुनीध्वम्॥
MSS_0988 अद्याप्यहं विकचकुन्दसमानदन्तं तिर्यग्विवर्तितविशालविलोचनान्तम्। तस्या मुखं सुविजितेन्दु न विस्मरामि चोद्यं कृतज्ञ इव साधुकृतोपकारम्॥
MSS_0989 अद्याप्यहं सरसमञ्जुलभृङ्गनादम् ईषत्स्मरोल्लसितरागसुपाण्डुगण्डम्। पश्यामि पूर्णशरदिन्दुसमानकान्ति तस्या मुखं विकचपङ्कजपात्रनेत्रम्॥
MSS_0990 अद्याप्यहो जगति सुन्दरलक्षपूर्णे अन्यान्यमुत्तमगुणाधिकसंप्रपन्ने। अन्याभिरप्युपमितुं न मया च शक्यं रूपं तदीयमिति मे हृदये वितर्कः॥
MSS_0991 अद्याप्युन्मदयातुधानतरुणीचञ् चत्करास्फालन- व्यावल्गन्नृकपालतालरणितैर्नृत्यत्पिशाचाङ्गनाः। उद्गायन्ति यशांसि यस्य विततैर्नादैः प्रचण्डानिल- प्रक्षुभ्यत्करिकुम्भकूटकुहरव्यक्तै रणक्षोणयः॥
MSS_0992 अद्याभोगिनि गाढमर्मनिवहे हर्म्याग्रवेदीजुषां सद्यश्चन्दनशोषिणि स्तनतटे सङ्गे कुरङ्गीदृशाम्। प्रायः प्रश्लथयन्ति पुष्पधनुषः पुष्पाकरे निष्ठिते निर्वेदं नवमल्लिकासुरभयः सायंतना वायवः॥
MSS_0993 अद्याम्भः परितः पतिष्यति भुवस्तापोऽद्य निर्वास्यति क्षेत्रेष्वद्य यतिष्यते जनपदः सस्येषु पर्युत्सुकः। नर्तिष्यन्ति तवोदयेऽद्य जलद व्यालोलपुच्छच्छद- च्छत्रच्छादितमौलयो दिशि दिशि क्रीडालसाः केकिनः॥
MSS_0994 अद्यारभ्य कठोरकार्मुकलताविन्यस्तहस्ताम्बुजस् तावन्न प्रकटीकरोमि नयने शोणे निमेषोदयान्। यावत् सायककोतिपाटितरिपुक्ष्मापालमौलिस्खलन् मल्लीमाल्यपतत्परागपटलैरामोदिनी मेदिनी॥
MSS_0995 अद्यारभ्य न हि प्रिये पुनरहं मानस्य वा भाजनं गृह्णीयां विषरूपिणः शठमतेर्नामापि संक्षेपतः। किं तेनैव विना शशाङ्ककिरणस्पष्टाट्टहासा निशा नैको वा दिवसः पयोदमलिनो यायान् मम प्रावृषि॥
MSS_0996 अद्याशनं शिशुजनस्य बलेन जातं श्वो वा कथं नु भवितेति विचिन्तयन्ती। इत्यश्रुपातमलिनीकृतगण्डदेशा नेच्छेद्दरिद्रगृहिणी रजनीविरामम्॥
MSS_0997 अद्येदं श्व इदं तथा परुदिदं कृत्यं परारि त्वदश् चेतश्चिन्तयसीत्थमेव सततं निर्व्याकुलं रे कुतः। तत्कालं विलसन्मनोरथलताकान्तारदावानलो यस्मिन् दण्डधरं स्मरिष्यसि सखे सोऽप्यस्ति कश्चित् क्षणः॥
MSS_0998 अद्येश्वराश्चारणगायनानां सदैव कल्पद्रुमवत् फलन्ति। सद्भ्यस्तु किंचिद् वचसैव सायं दीपाय कर्पूरमिवार्पयन्ति॥
MSS_0999 अद्यैके प्रातरपरे विततेऽह्नि तथा परे। यान्ति निःसीम्नि संसारे कः स्थाता ननु शोचति॥
MSS_1000 अद्यैव कुरु यच्छ्रेयो मा त्वा कालोऽत्यगादयम्। अकृतेष्वेव कार्येषु मृत्युर्वै संप्रकर्षति॥
MSS_1001 अद्यैव कुरु यच्छ्रेयो वृद्धःसन् किं करिष्यसि। स्वगात्राण्यपि भाराय भवन्ति हि विपर्यये॥
MSS_1002 अद्यैव यत् प्रतिपदुद्गतचन्द्रलेखा- सख्यं त्वया तनुरियं गमिता वराक्याः। कान्ते गते कुसुमसायक तत् प्रभाते बाणावलीं कथय कुत्र विमोक्ष्यसि त्वम्॥
MSS_1003 अद्यैव श्वः परश्वस्त्रिचतुरदिवसानन्तरं सायमह्नि प्रातः प्राह्णे पराह्णे क्षणमिह निवस प्रस्थितोऽभ्येहि भूयः। इत्थं रेकातिरेकानविदितकपटप्रक्रियानर्थिसार्थान् अत्यर्थं व्यर्थयन्ति प्रतिदिवसमहो राजधान्यां वदान्याः॥
MSS_1004 अद्यैव हसितं गीतं क्रीडितं यैः शरीरिभिः। अद्यैव ते न दृश्यन्ते पश्य कालस्य चेष्टितम्॥
MSS_1005 अद्योत्सङ्गवसद्भुजंगकवलक्लेशादिवेशाचल- प्रालेयप्लवनेच्छयानुसरति श्रीखण्डशैलानिलः। किं च स्निग्धरसालमौलिमुकुलान्यालोक्य हर्षोदयाद् उन्मीलन्ति कुहूःकुहूरिति कलोत्तालाः पिकानां गिरः॥
MSS_1006 अद्योद्यानगृहाङ्गणे सखि मया स्वप्नेन लाक्षारुणः प्रोत्क्षिप्तोऽयमशोकदोहदविधौ पादः क्वणन्नूपुरः। तावत् किं कथयामि केलिपटुना निर्गत्य कुञ्जोदराद् अज्ञातोपनतेन तेन सहसा मूर्ध्नैव संभावितः॥
MSS_1007 अद्योन्मीलन्मलयपवनोद्धूतचूतांकुराग्र- ग्रासास्वादादधिकमधुरैरुच्चरद्भिर्निनादैः। क्वापि क्वापि स्मरहुतवहोद्दीपनायाध्वगानां होतुं प्राणानृचमिव पिकः सामिधेनीमधीते॥
MSS_1008 अद्राक्षीदपनिद्रकोरकभरव्यानम्रवल्लीस्खलद्- धूलीदुर्दिनसूदिताम्बरमसावुद्यानमुर्वीपतिः। आस्थानीभवनं वसन्तनृपतेर्देवस्य चेतोभुवः सत्रागारमनुत्तरं मधुलिहामेकं प्रपामण्डपम्॥
MSS_1009 अद्राक्षुर्ये नरेन्द्रा द्रुपदतनुभुवः केशपाशावकृष्टिं चक्रुर्वाकारयन् वा मनसि किमपरं येऽन्वमन्यन्त मोहात्। सर्वेषामेव तेषां समरमखभुवि क्रोधवह्णौ जुहोति द्वित्रैर्हुंकारम्न्त्रैरभिजनसमिधो मध्यमः पाण्डवेयः॥
MSS_1010 अद्रिष्वञ्जनपुञ्जकान्ति जलद्रप्रायं च मूले दिशाम् ऊर्ध्वं नीलवितानकल्पभवनौ जम्बाललेपोपमम्। तीरे नीरनिधेस्तमालविटपिच्छायां च सायं शनैर् उद्गच्छत्यभिसारिकाप्रियतमप्रेमानुकूलं तमः॥
MSS_1011 अद्रेः किं स्विद्वहति पवनः शृङ्गमित्युन्मुखीभिर् दृष्टोत्साहश्चकितचकितं मुग्धसिद्धाङ्गनाभिः। स्थानादस्मात् सरसनिचुलादुत्पतोदङ्मुखः खं दिङ्नागानां पथि परिहरन् स्थूलहस्तावलेपान्॥
MSS_1012 अद्रोहः शौचानाम् अचापलं व्रतविशेषनियमानाम्। पैशुन्यमप्रियाणां वृत्तिच्छेदो नृशंसचरितानाम्॥
MSS_1013 अद्रोहः सर्वभूतेषु कर्मणा मनसा गिरा। अनुग्रहश्च दानं च सतां धर्मः सनातनः॥
MSS_1014 अद्रोहसमयं कृत्वा मुनीनामग्रतो हरिः। जघान नमुचिं पश्चाद् अपां फेनेन पार्थिव॥
MSS_1015 अद्रोहे समयं कृत्वा चिच्छेद नमुचेः शिरः। शक्रः सा हि मता तस्य रिपौ वृत्तिः सनातनी॥
MSS_1016 अद्रौ जीर्णदरीषु संकटसरित्तीरेषु निम्नोन्नते ऊढा येन वृषेण धूर्बलवता यूना द्वितीयेन या। तां वृद्धोऽपि कृशोऽपि दुर्वह धुरं वोढुं स एव क्षमो रथ्याभड्डलकैः समेत्य बहुभिर्नाकृष्यतेऽन्यैर्वृषैः॥
MSS_1017 अद्वितीयं निजं लोके विलोक्य वहतो मुदम्। प्रमदावदनस्यायं दर्पोद्रेको न तु स्मितम्॥
MSS_1018 अद्विसंवीक्षणं चक्षुर् अद्विसंमीलनं मनः। अद्विसंस्पर्शनः पाणिर् अद्य मे किं करिष्यति॥
MSS_1019 अद्वेषपेशलं कुर्यान् मनः कुसुमकोमलम्। बभूव द्वेषदोषेण देवदानवसंक्षयः॥
MSS_1020 अद्वैतं सुखदुःखयोरनुगुणं सर्वास्ववस्थासु यद् विश्रामो हृदयस्य यत्र जरसा यस्मिन्नहार्यो रसः। कालेनावरणात्ययात् परिणते यत्स्नेहसारे स्थितं भद्रं तस्य सुमानुषस्य कथमप्येकं हि तत् प्राप्यते॥
MSS_1021 अद्वैतमेकं सुखमुन्नयन्ती विस्मारयन्ती जगदेव तन्वि। मुक्ताश्रितामात्मरुचिं वदन्ती वेदान्तसिद्धान्तकथेव भासि॥
MSS_1022 अद्वैतोक्तिपटून् वटूनपि वयं बालान् नमस्कुर्महे ये तु द्वन्द्ववदास्तदीयशिरसि न्यस्याम वामं पदम्। सिंहः स्वीयशिशून् निवेश्य हृदये सान्द्रादरादामृशत्य् आवेशेन भिनत्ति संभ्रमपदं मत्तेभकुम्भस्थलम्॥
MSS_1023 अद्वैधमानसंयुक्तं शूरं धीरं विपश्चितम्। न श्रीः संत्यजते नित्यम् आदित्यमिव रश्मयः॥
MSS_1024 अधः करोति यद्रत्नं मूर्ध्ना धारयते तृणम्। दोषस्तस्यैव जलधे रत्नं रत्नं तृणं तृणम्॥
MSS_1025 अधः कुर्वन्प्रजाः सर्वा बहुधा महिमोल्बणः। राजा पर्वणि कस्मिंश्चिद् भवेदहिभयाकुलः॥
MSS_1026 अधः क्षिपन्ति कृपणा वित्तं तत्र यियासवः। सन्तस्तु गुरुतीर्थादौ तदुच्चैःपदकाङ्क्षिणः॥
MSS_1027 अधः पश्यन् पार्श्वद्वयवलितसाचीकृतशिराः शनैः पक्षस्थैर्याद्दिवि मसृणचक्राकृतिगतिः। चिराच्चिल्लस्तिर्यक्त्वरिततरमाहारनिपुणो निपत्यैवाकस्माच्चलचरणमूर्धं प्रपतति॥
MSS_1028 अधः पश्यसि किं बाले पतितं तव किं भुवि। रे रे मूर्ख न जानासि गतं तारुण्यमौक्तिकम्॥
MSS_1029 अधःपुष्पी शङ्खपुष्पी लज्जालुर्गिरिकर्णिका। नीलिनी सहदेवा च पुत्रमार्जारिका तथा॥
MSS_1030 विष्णुक्रान्ता च सर्वासां जटा ग्राह्या रवेर्दिने। बद्धा भुजे विलेपाद्वा काये शस्त्रौघवारिका॥
MSS_1031 अधः शेते शम्भुस्तव चरणमाधाय हृदये बहिर्द्वारे दौवारिकपदमुपेतः कमलजः। विडौजा वैफल्यं भजति निजविज्ञापनकृते तावहं दासः स्यामिति मनसि लज्जा भयमपि॥
MSS_1032 अधःस्था रमते नारी उपरिस्थश्च कामुकः। प्रसिद्धं तद्रतं ज्ञेयं ग्रामबालजनप्रियम्॥
MSS_1033 अधनं खलु जीवधनं धनमर्धधनं महद्धनं धान्यम्। अतिधनमेतत् सुन्दरि विद्या च तपश्च कीर्तिश्च॥
MSS_1034 अधना अपि ते धन्याः साधवो गृहमेधिनः। यद्गृहा ह्यर्हवर्याम्बुतृणभूमीश्वरावराः॥
MSS_1035 अधना धनमिच्छन्ति वाचं चैव चतुष्पदाः। मानवाः स्वर्गमिच्छन्ति मोक्षमिच्छन्ति देवताः॥
MSS_1036 अधनेनार्थकामेन नार्थः शक्यो विवित्सता। अर्थैरर्था निबध्यन्ते गजैरिव महागजाः॥
MSS_1037 अधनो दातुकामोऽपि संप्राप्तो धनिनां गृहम्। मन्यते याचकोऽयं धिग् दारिद्र्यं खलु देहिनाम्॥
MSS_1038 अधनोऽयं धनं प्राप्य माद्यन्नुच्चैर्न मां स्मरेत्। इति कारुणिको नूनं धनं मे भूरि नाददत्॥
MSS_1039 अधमं बाधते भूयो दुःखवेगो न तत्तमम्। पादद्वयं व्रजत्याशु शीतस्पर्शो न चक्षुषी॥
MSS_1040 अधममित्रकुमित्रसमागमः प्रियवियोगभयानि दरिद्रता। अपयशः खलु लोकपराभवो भवति पापतरोः फलमीदृशम्॥
MSS_1041 अधमर्णशवाजीविश्राद्धभुग्दुष्टभूभुजाम्। अभिप्राया न सिद्ध्यन्ति तेनेदं ध्रियते जगत्॥
MSS_1042 अधमाः कलिमिच्छन्ति संधिमिच्छन्ति मध्यमाः। उत्तमा मानमिच्छन्ति मानो हि महतां धनम्॥
MSS_1043 अधमा धनमिच्छन्ति धनमानौ च मध्यमाः। उत्तमा मानमिच्छन्ति मानो हि महतां धनम्॥
MSS_1044 अधमे संगता लक्ष्मीर् नोपभोगाय कस्यचित्। कर्दमे पतिता छाया सहकारतरोरिव॥
MSS_1045 अधमो मातुकारश्च धातुकारश्च मध्यमः। धातुमातुक्रियाकार उत्तमः परिकीर्तितः॥
MSS_1046 अधमो लक्षणज्ञः स्यान् मध्यमो लक्ष्यमाचरेत्। लक्ष्यलक्षणसंयुक्त उत्तमः परिकीर्तितः॥
MSS_1047 अधरं किल बिम्बनामकं फलमस्मादिति भव्यमन्वयम्। लभतेऽधरबिम्बमित्यदः पदमस्या रदनच्छदं वदत्॥
MSS_1048 अधरः किसलयरागः कोमलविटपानुकारिणौ बाहू। कुसुममिव लोभनीयं यौवनमङ्गेषु संनद्धम्॥
MSS_1049 अधरः पद्मरागोऽयम् अनर्घः सव्रणोऽपि ते। मुग्धे हस्तः किमर्थोऽयम् अपार्थ इह दीयते॥
MSS_1050 अधरद्युतिरस्तपल्लवा मुखशोभा शशिकान्तिलङ्घिनी। तनुरप्रतिमा च सुभ्रुवो न विधेरस्य कृतिं विवक्षति॥
MSS_1051 अधरमधरे कण्ठं कण्ठे निधाय भुजं भुजे हृदि च हृदयं मध्ये मध्यं सरोजदृशो दृढम्। सरभसमहो चोरावूरुं पदं च पदे बलाद् गमयति जनो धन्यः कश्चित् समां शिशिरे निशाम्॥
MSS_1052 अधरमधरे कण्ठे कण्ठं सचाटु दृशोर्दृशाव् अलिकमलिके कृत्वा गोपीजनेन ससंभ्रमम्। शिशुरिति रुदन् कृष्णो वक्षःस्थले निहितोऽचिरान्- निभृतपुलकः स्मेरः पायात् स्मरालसविग्रहः॥
MSS_1053 अधरममृतं कः संदेहो मधुन्यपि नान्यथा मधुरमधिकं द्राक्षायाश्च प्रसन्नरसं फलम्। सकृदपि पुनर्मध्यस्थः सन् रसान्तरविज्जनो वदतु यदिहान्यत् स्वादु स्यात् प्रियादशनच्छदात्॥
MSS_1054 अधरस्य मधुरिमाणं कुचकाठिन्यं दृशोस्तथा तैक्ष्ण्यम्। कवितायाः परिपाकान् अनुभवरसिको विजानाति॥
MSS_1055 अधरामृतपानेन ममास्यमपराध्यतु। मूर्ध्नो किमपराद्धं यः पादौ नाप्नोति चुम्बितुम्॥
MSS_1056 अधरामृतमाधुरीधुरीणो हरिलीलामुरलीनिनाद एषः। प्रततान मनःप्रमोदमुच्चैर् हरिणीनां हरिणीदृशं मुनीनाम्॥
MSS_1057 अधरामृतेन पित्तं नश्यति वायुः पयोधरयुगेन। अनवरतरतेन कफं त्रिदोषशमनं वपुर्नार्याः॥
MSS_1058 अधरेण समागमाद् रदानाम् अरुणिम्ना पिहितोऽपि शुक्लभावः। हसितेन सितेन पक्ष्मलाक्ष्याः पुनरुल्लासमवाप जातपक्षः॥
MSS_1059 अधरेणोन्नतिभाजा भुजंगपरिपीडितेन ते दूति। संक्षोभितं मनो मे जलनिधिरिव मन्दरागेण॥
MSS_1060 अधरे नववीटिकानुरागो नयने कज्जलमुज्ज्वलं दुकूलम्। इदमाभरणं नितम्बनीनाम् इतरद्भूषणमङ्गदूषणाय॥
MSS_1061 अधरे बिन्दुः कण्ठे मणिमाला स्तनयुगे शशप्लुतकम्। तव सूचयन्ति केतकि कुसुमायुधशास्त्रपण्डितं रमणम्॥
MSS_1062 अधरे मधुरा सरस्वतीयं ननु कर्णे मणिकर्णिकाप्रवाहः। शिरसि प्रतिभाति चारुवेणी कथमेणीनयना न तीर्थराजः॥
MSS_1063 अधरे विनिहितवंशं चम्पककुसुमेन कल्पितोत्तंसम्। विनतं दधानमंसं वामं सततं नमामि जितकंसम्॥
MSS_1064 अधरोऽयमधीराक्ष्या बन्धुजीवप्रभाहरः। अन्यजीवप्रभां हन्त हरतीति किमद्भुतम्॥
MSS_1065 अधरोष्ठे च घोणायां गण्डयोश्चिबुके तथा। मुष्के नाभौ त्रिके कुक्षाव् आवर्तास्त्वतिनिन्दिताः॥
MSS_1066 अधरोऽसौ कुरङ्गाक्ष्याः शोभते नासिकातले। सुवर्णनलिकामध्यान् माणिक्यमिव विच्युतम्॥
MSS_1067 अधर्मं धर्ममिति या मन्यते तमसावृता। सर्वार्थान् विपरीतांश्च बुद्धिः सा पार्थ तामसी॥
MSS_1068 अधर्मं धर्मवेषेण यदिमं लोकसंकरम्। अभिपत्स्ये शुभं हित्वा क्रियाविधिविवर्जितम्।
MSS_1069 अधर्मः क्षत्रियस्यैतद् यद् व्याधिमरणं गृहे। युद्धे तु मरणं यत् स्यात् सोऽस्य धर्मः सनातनः॥
MSS_1070 अधर्मः सुरसस्तस्य चोत्कटैर्मधुरायते। यादृशैश्च फलैश्चैव सुफलो लोभपादपः॥
MSS_1071 अधर्मदण्डनं लोके यशोघ्नं कीर्तिनाशनम्। अस्वर्ग्यं च परत्रापि तस्मात्तत् परिवर्जयेत्॥
MSS_1072 अधर्मदण्डनंस्वर्गकीर्तिलोकविनाशनम्। सम्यक्तु दण्डनं राज्ञः स्वर्गकीर्तिजयावहम्॥
MSS_1073 अधर्मद्रोहसंयुक्ते मित्रजातेऽप्युपेक्षणम्। आत्मवन्मित्रवर्गे तु प्राणानपि परित्यजेत्॥
MSS_1074 अधर्मप्रतिषेधश्च न्यायमार्गेण वर्तनम्। उपकार्योपकारित्वम् इति वृत्तं महीपतेः॥
MSS_1075 अधर्ममन्यत्र महीतलेऽस्मिन् संक्षोभहेतुं मलिनं विचार्य। निष्कासनायास्य रुषेव देव सितं यशः सर्वदिशः प्रयाति॥
MSS_1076 अधर्मरुचयो मूढास् तिर्यग्गतिपरायणाः। कृच्छ्रां योनिमनुप्राप्य न सुखं विन्दते जनाः॥
MSS_1077 अधर्मसाधनं बुधा मुधा न जन्तुहिंसनं सृजन्तु वेदनिन्दया भजन्तु केवलं दयाम्। इति प्रबोधयन् विधिं विधाय वैदिकं विधिं विशुद्धबोधबन्धुरन्तरेधि बुद्धदेव नः॥
MSS_1078 अधर्मस्तु महांस्तात भवेत् तस्य महीपतेः। यो हरेद् बलिषड्भागं न च रक्षति पुत्रवत्॥
MSS_1079 अधर्मादर्जितं द्रव्यम् अल्पकालं तु तिष्ठति। ततः सपत्नमयते समूलं तेन नश्यति॥
MSS_1080 अधर्मेण च यः प्राह यश्चाधर्मेण पृच्छति। तयोरन्यतरः प्रैति विद्वेषं वाधिगच्छति॥
MSS_1081 अधर्मेणैधते तावत् ततो भद्राणि पश्यति। ततः सपत्नाञ् जयति समूलस्तु विनश्यति॥
MSS_1082 अधर्मेषु रसस्तस्य उत्क्लेदैर्मधुरायते। तादृशैश्च फलैश्चैव सफलो लोभपादपः॥
MSS_1083 अधर्मोपचितं वित्तं हरन्त्यन्येऽल्पमेधसः। संभोजनीयापदेशैर् जलानीव जलौकसः॥
MSS_1084 अधर्मोपार्जितैरर्थैर्यः करोत्यौर्ध्वदेहिकम्। न स तस्य फलं प्रेत्य भुङ्क्तेऽर्थस्य दुरागमात्॥
MSS_1085 अधर्षितानां शूराणां समरेष्वनिवर्तिनाम्। धर्षणामर्षणं भीरु मरणादतिरिच्यते॥
MSS_1086 अधश्च दूरपातित्वं समे लक्ष्यं सुनिश्चितम्। दृढस्फोटं प्रकुर्वीत ऊर्ध्वसंस्थानयोगतः॥
MSS_1087 अधस्तनश्वभ्रभुवो न याति षण्- न सर्वनारीषु न सञ्जितोऽन्यतः। न जायते व्यन्तरदेवजातिषु न भावनज्योतिषिकेषु सद्रुचिः॥
MSS_1088 अधस्ताच्छिद्रितं चर्म दुर्गन्धिपरिपूरितम्। मूत्रक्लिन्नं च तस्यार्थे मा राजन् ब्राह्मणान् वधीः॥
MSS_1089 अधाक्षीन्नो लङ्कामयमयमुदन्वन्तमतरद् विशल्यां सौमित्रैरयमुपनिनायौषधिवराम्। इति स्मारं स्मारं त्वदरिनगरीभित्तिलिखितं हनूमन्तं दन्तैर्दशति कुपितो राक्षसगणः॥
MSS_1090 अधारि पद्मेषु तदङ्घ्रिणा घृणा क्व तच्छयच्छायलवोऽपि पल्लवे। तदास्यदास्येऽपि गतोऽधिकारितां न शारदः पार्विकशर्वरीश्वरः॥
MSS_1091 अधार्मिकांश्च क्रूरांश्च दृष्टदोषान् निराकृतान्। परेभ्योऽभ्यागतांश्चैव दूरादेतान् विवर्जयेत्॥
MSS_1092 अधार्मिको नरो यो हि यस्य चाप्यनृतं धनम्। हिंसारतिश्च यो नित्यं नेहासौ सुखमेधते॥
MSS_1093 अधिकः स्यात् पितुः पुत्रो रूपविद्यापराक्रमैः। तिष्ठन् पित्रार्जितपदे सुब्रह्मण्यस्तु तादृशः॥
MSS_1094 अधिकरतलतल्पं कल्पितस्वापलीला- परिमिलननिमीलत्पाण्डिमा गण्डपाली। सुतनु कथय कस्य व्यञ्जयत्यञ्जसैव स्मरनरपतिलीलायौवराज्याभिषेकम्॥
MSS_1095 अधिकार ऋणं गर्भश् चतुर्थं श्वानमैथुनम्। आगमे परमं सौख्यं निर्गमे दुःखकारणम्॥
MSS_1096 अधिकाराभिषेकेषु मृदङ्गवचनं शृणु। बद्धा दण्डहता रिक्ता भविष्यसि यथा वयम्॥
MSS_1097 अधिकारेण यो युक्तः कथं तस्यास्ति खण्डनम्। नीचेषूपकृतं राजन् बालुकास्विव मुद्रितम्॥
MSS_1098 अधिकोन्नतैरपि सुदारुणान्वितैर् असकृद्भ्रमत्पशुगणाङ्घ्रिपीडितैः। विधिसिद्धनैकगुणसस्यसम्पदां विरसस्वभावकठिनैरलं खलैः॥
MSS_1099 अधिगगनमनेकास्तारका राज्यभाजः प्रतिगृहमिह दीपा दर्शयन्ति प्रभुत्वम्। दिशि दिशि विलसन्तः सन्ति खद्योतपोताः सवितरि परिभूते किं न लोकैर्व्यलोकि॥
MSS_1100 अधिगतपरमार्थान् पण्डितान् मावमंस्थास् तृणमिव लघु लक्ष्मीर्नैव तान् संरुणद्धि। अभिनवमदलेखाश्यामगण्डस्थलानां न भवति बिसतन्तुर्वारणं वारणानाम्॥
MSS_1101 अधिगतमहिमा मनुष्यलोके बत सुतरामवसीदति प्रमादी। गजपतिरुरुशैलशृङ्गवऋष्मा गुरुरवमज्जति पङ्कभाङ्न दारु॥
MSS_1102 अधिगत्येदृगेतस्या हृदयं मृदुतामुचोः। प्रतीम एव वैमुख्यं कुचयोर्युक्तवृत्तयोः॥
MSS_1103 अधिगमनमनेकास्तारका राजमानाः प्रतिगृहमपि दीपाः प्राप्नुवन्ति प्रतिष्ठाम्। दिशि दिशि विकसन्तः सन्ति खद्योतपोताः सवितरि उदितेऽस्मिन् किं नु लोकैरलोकि॥
MSS_1104 अधिगम्याशु गोलक्ष्यम् एकः शाम्यति मार्गणः। अनुरोधस्थिरतया न च शक्यप्रतारणः॥
MSS_1105 अधिदेहलि हन्त हेमवल्ली शरदिन्दुः सरसीरुहे शयानः। अधिखञ्जनचञ्चु मौक्तिकाली फलितं कस्य सुजन्मनस्तपोभिः॥
MSS_1106 अधिपञ्चवटीकुटीरवर्ति स्फुटितेन्दीवरसुन्दरोरुमूर्ति। अपि लक्ष्मणलोचनैकलक्ष्यं भजत ब्रह्म सरोरुहायताक्षम्॥
MSS_1107 अधिभिल्लपल्लिगल्लं स्याद्बल्लवपल्लवोऽपि वाचालः। नागरनरवरपरिषदि कस्य मुखादक्षरं क्षरति॥
MSS_1108 अधियामिनि गजगामिनि कामिनि सौदामिनीव यं व्रजसि। जलदेनेव न जाने कति कति सुकृतानि तेन विहितानि॥
MSS_1109 अधिरजनि जगाम धाम तस्याः प्रियतमयेति रुषा स्रजावनद्धः। पदमपि चलितुं युवा न सेहे किमिव न शक्तिहरं ससाध्वसानाम्॥
MSS_1110 अधिरजनि प्रिअयसविधे कथ्मपि संवेशिता बलाद् गुरुभिः। किं भवितेति सशङ्कं पङ्कजनयना परामृशति॥
MSS_1111 अधिरजनिमुखे यः सान्द्रलाक्षानुरागैर् व्यतिकरित इवोच्चैः पाटलत्वं दधानः। उषसि स खलु दीपः पाननिर्धूतरागः स्फुरदधर इवायं धसरत्वं बिभर्ति॥
MSS_1112 अधिरजनि व्याधगृहे सुखमननभूतमनुभूय। अपशोककोकमिथुनं जीवनदानेसमुल्लसति।
MSS_1113 अधिरोहार्य पादाभ्यां पादुके हेमभूषिते। एते हि सर्वलोकस्य योगक्षेमं विधास्यतः॥
MSS_1114 अधिलवङ्गममी रजसाधिकं मलिनिताः सुमनोदलतालिनः। स्फुटमिति प्रसवेन पुरोऽहसत् सपदि कुन्दलता दलतालिनः॥
MSS_1115 अधिश्रीरुद्याने त्वमसि भवतः पल्लवचयो धुरीणः कल्याणे तव जगति शाखा श्रमहरा। मुदे पुष्पोल्लेखः फलमपि च तुष्ट्यै तनभृतां रसाल त्वां तस्माच् छ्रयति शतशः कोकिलकुलम्॥
MSS_1116 अधिष्ठानं समिच्छन्ति ह्यचलं निर्बले सति। संसारे सर्वभूतानां तृणबिन्दुवदस्थिरे॥
MSS_1117 अधीतपञ्चाशुगबाणवञ्चने स्थिता मदन्तर्बहिरेषि चेदुरः। स्मराशुगेभ्यो हृदय बिभेतु न प्रविश्य तत्त्वन्मयसपुटे मम॥
MSS_1118 अधीतविद्यैर्विगते शिशुत्वे धनोर्जिते हारिणि यौवने च। सेव्या नितम्बास्तु विलासिनीनां ततस्तदर्थं धरणीधराणाम्॥
MSS_1119 अधीतस्य च तप्तस्य कर्मणः सुकृतस्य च। षष्ठं भजति भागं तु प्रजा धर्मेण पालयन्॥ षड्भागस्य न भोक्तासौ रक्षते न प्रजाः कथम्॥
MSS_1120 अधीतिबोधाचरणप्रचारणैर् दशाश्चतस्रः प्रणयन्नुपाधिभिः। चतुर्दशत्वं कृतवान् कुतः स्वयं न वेद्मि विद्यासु चतुर्दशस्वयम्॥
MSS_1121 अधीते तु महाभाष्ये व्यर्था सा पदमञ्जरी। नाधीते तु महाभाष्ये व्यर्था सा पदमञ्जरी॥
MSS_1122 अधीत्य चतुरो वेदान् धर्मशास्त्राण्यनेकशः। परं तत्त्वं न जानाति दर्वी पाकरसानिव॥
MSS_1123 अधीत्य चतुरो वेदान् व्याकृत्याष्टादश स्मृतीः। अहो श्रमस्य वैफल्यम् आत्मापि कलितो न चेत्॥
MSS_1124 अधीत्य नीतिं यस्माच्च नीतियुक्तो न दृश्यते। अनभिज्ञश्च साचिव्यं गमितः केन हेतुना॥
MSS_1125 अधीत्य वेदान् परिसंस्तीर्य चाग्नीन् इष्ट्वा यज्ञैः पालयित्वा प्रजाश्च। गोब्राह्मणार्थे शस्त्रपूतान्तरात्मा हतः संग्रमे क्षत्रियः स्वर्गमेति॥
MSS_1126 अधीत्य सकलं श्रुतं चेरमुपास्य घोरं तपो यदिच्छसि फलं तयोरह हि लाभपूजादिकम्। छिनत्सि तरुपल्लवप्रसरमेव शून्याशयः कथं समुपलिप्सते सुरसमस्य पक्वं फलम्।
MSS_1127 अधीत्येदं यथाशास्त्रं नरो जानाति सत्तमः। धर्मोपदेशविख्यातं कार्याकार्यं शुभाशुभम्॥
MSS_1128 अधीयते विजानन्ति विरज्यन्ति मुहुर्मुहुः। नात्यन्ताय निवर्तन्ते नरा वषम्यतो विधेः॥
MSS_1129 अधीयीत ब्राह्मणोऽथो यजेत दद्यादियात् तीर्थमुख्यानि चैव। अध्यापयेद्याजयेच्चापि याज्यान् प्रतिग्रहान् वा विदितान् प्रतीच्छेत्॥
MSS_1130 तथा राजन्यो रक्षणं वै प्रजानां कृत्वा धर्मेणाप्रयत्तोऽथ दत्त्वा। यज्ञैरिष्ट्वा सर्ववेदानधीत्य दारान् कृत्वा पुण्यकृदावसेद् गृहान्॥
MSS_1131 वैश्योऽधीत्य कृषिगोरक्षपण्यैर् वित्तं चिन्वन् पालयन्नप्रमत्तः। प्रियं कुर्वन् ब्राह्मणक्षत्रियाणां धर्मशीलः पुण्यकृदावसेद् गृहान्॥
MSS_1132 परिचर्यां वन्दनं ब्राह्माणानां नाधीयीत प्रतिषिद्धोऽस्य यज्ञः। नित्योत्थितो भूतयेऽतन्द्रितहः स्याद् एष स्मृतः शूद्रधर्मः पुराणः॥
MSS_1133 अधीरः कर्कशः स्तब्धः कुचेलः स्वयमागतः। एते पञ्च न पूज्यन्ते बृहस्पतिसमा यदि॥
MSS_1134 अधीराक्ष्याः पीनस्तनकलशमास्कन्दसि मुहुः क्रमादूरुद्वन्द्वं कलयसि च लावण्यललितम्। भुजाश्लिष्टो हर्षादनुभवसि हस्ताहतिकलाम् इदं वीणादण्डं प्रकटय फलं कस्य तपसः॥
MSS_1135 अधुना दधिमन्थनानुबन्धं कुरुषे किं गुरुविभ्रमालसाङ्गि। कलशस्तनि लालसीति कुञ्जे मुरलीकोमलकाकली मुरारेः॥
MSS_1136 अधुना मधुकरपतिना गिलितोऽप्यपकारदंपती येन। त्रातः स पालयेत्त्वां विकाररहितो विनायको लक्ष्म्याः॥
MSS_1137 अधृतपरिपतन्निचोलबन्धं मुषितनकारमवक्रदृष्टिपातं। प्रकटहसितमुन्नतास्यबिम्बं पुरसुदृशःस्मरचेष्टितं स्मरामि॥
MSS_1138 अधृत यद्विरहोष्मणि सज्जितं मनसिजेन तदूरुयुगं तदा। स्पृशति तत्कदनं कदलीतरुर् यदि मरुज्वलदूषरदूषितः॥
MSS_1139 अधोगतिं च सम्प्राप्य बिसाः पङ्ककलङ्किताः। गुणिनो निर्गुणैर्दाशैः कृष्टाः स्वाङ्कुरदर्शिताः॥
MSS_1140 अधोदृष्टिनैर्कृतिकः स्वार्थसाधनतत्परः। शठो मिथ्याविनीतश्च बकव्रतचरो द्विजः॥
MSS_1141 अधोऽधः पश्यतः कस्य महिमा नोपचीयते। उपर्युपरि पश्यन्तः सर्व एव दरिद्रति॥
MSS_1142 अधोमुखी स्त्रीस्तनतुल्यताप्तये प्रतप्य तीव्रं सुमहत्तरं तपः। यदा न तामाप तदा हृदि स्फुटं विदीर्यते पक्वमिषेण दाडिमः॥
MSS_1143 अधोमुखैकदंष्ट्रेण विषशुक्रप्रवाहिणा। अनेन दुश्चिकित्स्येन जगद्दष्टं भगाहिना॥
MSS_1144 अधोऽर्धे लक्षणं यस्य परार्धे नैव दृश्यते। अधमः स भवेत् खङ्गः क्षितीशानां भयावहः॥
MSS_1145 अधोऽर्धे वर्ण एकः स्याद् ऊर्ध्वार्धे भिन्नवर्णकः। वर्णसंकरवान् खड्गो नृपाणां भयवर्धनः॥
MSS_1146 अधोविधानात् कमलप्रवालयोः शिरःसु दानादखिलक्षमाभुजाम्। पुरेदमूर्ध्वं भवतीति वेधसा पदं किमस्याङ्कितमूर्ध्वरेखया॥
MSS_1147 अध्ययनमित्रसङ्ग- प्रवेशयात्राविवाहदानेषु। शुभकार्येष्वखिलेष्वपि शस्तः सोमाध्वगः पवनः॥
MSS_1148 अध्यस्तान्ध्यमपूर्वमर्थधिषणैर्ग्राह्यं पुमर्थास्पदं लक्ष्यं लक्षणभेदतः श्रुतिगतं निर्धूतसाध्यार्थकम्। आम्नायान्तविभातविश्वविभवं सर्वाविरुद्धं परं सत्यं ज्ञानमनर्थसार्थविधुरं ब्रह्म प्रपद्ये सदोम्॥
MSS_1149 अध्याक्रान्ता वसतिरमुनाप्याश्रमं सर्वभोग्ये रक्षायोगादयमपि तपः प्रत्यहं संचिनोति। अस्यापि द्यां स्पृशति वशिनश्चारणद्वन्द्वगीतः पुण्यः शब्दो मुनिरिति मुहुः केवलं राजपूर्वः॥
MSS_1150 अध्यापयन्ति शास्त्राणि तृणीकुर्वन्ति पण्डितान्। विस्मारयन्ति जातिं स्वां वराटाः पञ्चषाः करे॥
MSS_1151 अध्यापितस्योशनसापि नीतिं प्रयुक्तरागप्रणिधिर्द्विषस्ते। कस्यार्थधर्मौ वद पीडयामि सिन्धोस्तटावोघ इव प्रवृद्धः॥
MSS_1152 अध्यापितोऽसि केनैतां मशक क्षुद्रतामिह। यस्यैव कर्णे लगसि पीडां तस्य करोषि यत्॥
MSS_1153 अध्यायोधनवेदि मार्गणकुशानास्तीर्य खड्गस्रुचा हुत्वारेः पललं चरुं हविरसृक् तन्मस्तकस्वस्तिकैः। संवेष्ट्याहवनीयमानसदसि ख्योऽसौ प्रतापानलो- ऽस्थापि द्रागुदकाञ्जलीकृतचतुःपाथोधिना श्रीमता॥
MSS_1154 अध्यासामासुरुत्तुङ्गहेमपीठानि यान्यमी। तैरूहे केसरिक्रान्तत्रिकूटशिखरोपमा॥
MSS_1155 अध्यासिते वयस्याया भवता महता हृदि। स्तनावन्तरसंमान्तौ निष्क्रान्तौ ब्रूमहे बहिः॥
MSS_1156 अध्यासीनाश्ववारैरुपजनितभये हेषमाणैस्तुरङ्गैर् गर्जत्स्फूर्जन्महौजोत्कटकरटिघटाकोटिभिर्दुष्प्रवेशे। संग्रामे कल्पकल्पेऽप्यरिजनविसरैर्मार्गणश्रेणिबद्धे बध्येऽवध्ये नृपेऽपि प्रभवति यवसं प्राणविश्राणनाय॥
MSS_1157 अध्यास्य शान्तां कुकुभं श्र्गाली नरस्य वामा यदि रारटीति। तदर्थलाभं वितरत्यवश्यम् अर्थक्षयं दक्षिणतो रटन्ती॥
MSS_1158 अध्यास्य सौरभेयं मौक्तिकरुचिरङ्गणेषु विहितगतिः मान्यः स एव हृदि मे गौरी वामाङ्गमाश्रिता यस्य॥
MSS_1159 अध्याहारः स्मरहरशिरश्चन्द्रशेषस्य शेष- स्याहेर्भूयः फणसमुचितः काययष्टीनिकायः। दुग्धाम्भोधेर्मुनिचुलुकनत्रासनाशाभ्युपायः कायव्यूहः क्व जगति न जागर्त्यदः कीर्तिपूरः॥
MSS_1160 अध्येति नृत्यति लुनाति मिनोति नौति क्रीणाति हन्ति वपते चिनुते बिभेति। मुष्णाति गायति धिनोति बिभर्ति भिन्ते लोभेन सीव्यति पणायति याचते च॥
MSS_1161 अध्रुवेण शरीरेण प्रतिक्षणविनाशिना। ध्रुवं यो नार्जयेद्धर्मं स शोच्यो मूढचेतनः॥
MSS_1162 अध्रुवे हि शरीरे यो न करोति तपोऽर्जनम्। स पश्चात्तप्यते मूढो मृतो गत्वात्मनो गतिम्॥
MSS_1163 अध्वक्लान्ततनुर्नवज्वरवती नृत्यश्लथाङ्गी तथा मासैकप्रसवा ददाति सुरते षण्मासगर्भा सुखम्। विख्याता विरहस्य संगमविधौ क्रुद्धप्रसन्ने ऋतु- स्थाने नूतनसंगमे मधुमदे रागास्पदं योषितः॥
MSS_1164 अध्वनि पदग्रहपरं मदयति हृदयं न वा न वा श्रवणम्। काव्यमभिज्ञसभायां मञ्जीरं केलिवेलायाम्॥
MSS_1165 अध्वनीनोऽतिथिर्ज्ञेयः श्रोत्रियो वेदपारगः। मान्यावेतौ गृहस्थस्य ब्रह्मलोकमभीप्सतः॥
MSS_1166 अध्वन्यध्वनि तरवः पथि पथि पथिकैरुपास्यते छाया। विरलः स कोऽपि विटपी यमध्वगो गृहगतः स्मरति॥
MSS_1167 अध्वन्यध्वनि भूरुहः फलबृतो नम्रानुपेक्ष्यादराद् दूरादुन्नतिसंश्रयव्यसनिनः पान्थस्य मुग्धात्मनः। यन्मूलं समुपागतस्य मधुरच्छायाफलैः का कथा शीर्णेनापि हि नोपयोगमगमत् पर्णेन तालद्रुमः॥
MSS_1168 अध्वन्यस्य वधूर्वियोगविधुरा भर्तुः स्मरन्ती यदि प्राणानुज्झति कस्य तन्महदहो संजायते किल्बिषम्। इत्येवं पथिकः करोति हृदये यावत् तरोर्मूर्धनि प्रोद्घुष्टं परपुष्टया तव तवेत्युच्चैर्वचोऽनेकशः॥
MSS_1169 अध्वन्याः किल मूलगर्तमधुनाप्यापूरयन्त्यश्रुभिर् व्याक्रोशन्त्यधुना सबान्धवकुलाः सायं मुहूर्तं द्विजाः। इत्थं यावदिमानि बिभ्रति शुचं भूतान्यपि त्वत्कृते तावत्त्वं न गतोऽसि पादप चिरं कीर्त्यात्मना वर्तसे॥
MSS_1170 अध्वन्यानां शिशिरसमये चण्डचाण्डालकाण्ड- प्रायाः कायानहह पवनाः क्लेशयन्तो विशन्ति। बध्नन्त्येते सपदि सुदृशां दुर्भगानामपीह प्रौढाश्लेषाश्लथितदयितं मूर्ध्नि सौभाग्यपट्टम्॥
MSS_1171 अध्वन्यान् कति रुन्धते कति दृधान् भिन्दन्ति तोयाकरान् केदारान् कति यज्जयन्ति कति च व्यापाटयन्ति द्रुमान्। वाहिन्यः क्षणलुप्तवारिविभवा वन्या अवन्यामिमा यः सिन्धुः सकलाश्रयः स तु पुनः कुत्रेति न ज्ञायते॥
MSS_1172 अध्वन्यैर्मकरन्दशीकरसुरामत्तक्वणत्कोकिले मार्गे मार्गनिरोधिनी परिहृता शङ्केऽशुभाशङ्कया। पान्थस्त्रीवधपातकादुपगतं चण्डालचिह्नं मधोर् एषा किङ्किणिकेव षट्पदमयी झंकारिणी संहतिः॥
MSS_1173 अध्वश्रमाय चरणौ विरहाय दारा अभ्यर्थनाय वचनं च वपुर्जरायै। एतानि मे विदधतस्तव सर्वदैव धातस्त्रपा यदि न किं न परिश्रमोऽपि॥
MSS_1174 अध्वश्रान्तमविज्ञातम् अतिथिं क्षुत्पिपासितम्। यस्तं न पूजयेद् भक्त्या तमाहुर्ब्रह्मघातिनम्॥
MSS_1175 अध्वाग्रजाग्रन्निभृतापदन्धुर् बन्धुर्यदि स्यात् प्रतिबन्धुमर्हः। जोषं जनः कार्यविदस्तु वस्तु प्रच्छ्या निजेच्छा पदवीं मुदस्तु॥
MSS_1176 अध्वा जरा देहवतां पर्वतानां जलं जरा। असंभोगो जरा स्त्रीणां वाक्शल्यं मनसो जरा॥
MSS_1177 अध्वा जरा मनुष्याणाम् अनध्वा वाजिनां जरा। अमैथुनं जरा स्त्रीणाम् अश्वानां मैथुनं जरा॥
MSS_1178 अध्वानं नैकचक्रः प्रभवति भुवनभ्रान्तिदीर्घं विलङ्घ्य प्रातः प्राप्तुंरथो मे पुनरिति मनसि न्यस्तचिन्तातिभारः। संध्याकृष्टावशिष्टस्वकरपरिकरैः स्पष्टहेमारपङ्क्ति व्याकृष्यावस्थितोऽस्तक्षितिभृति नयतीवैष दिक्चक्रमर्कः॥
MSS_1179 अध्वा न यदि निसङ्गपङ्कसंकुलितो भवेत्। ततः कुतस्ते धौरेय धुर्यता व्यज्यतामियम्॥
MSS_1180 अद्वारेण विशन्त्येव बुद्धिमन्तो रिपोर्गृहम्। अकृत्वा धर्षणां पूर्वं कथं युद्धं प्रवर्तते॥
MSS_1181 अनक्षरं रूपमिह क्षरन्ती पञ्चाशदर्णैरमृताम्बुपूर्णैः। व्याकीर्णविध्यमण्डमदन्तराला (?) शब्दात्मिका मामवतात् समन्तात्॥
MSS_1182 अनक्षरज्ञेन जनेन सख्यं संभाषणं दुष्प्रभुसेवनं च। आलिङ्गनं लम्बपयोधराणां प्रत्यक्षदुःखं त्रयमेव भूमौ॥
MSS_1183 अनङ्कुरितकूर्चकः स तु सितोपलाढ्यं पयः स एव धृतकूचकः सलवणाम्बुतक्रोपमः। स एव सितकूर्चकः क्वथितगुग्गुलोद्वेगकृद् भवन्ति हरिणीदृशां प्रियतमेषु भावास्त्रयः॥
MSS_1184 अनङ्गः पञ्चभिः पुष्पैर् विश्वं व्यजयतेषुभिः। इत्यसंभाव्यमथवा विचित्रा वस्तुशक्तयः॥
MSS_1185 अनङ्गतापप्रशमाय तस्य कदर्थ्यमाना मुहुरामृणालम्। मधौ मधौ नाकनदीनलिन्यो वरं वहन्तां शिशिरेऽनुरागम्॥
MSS_1186 अनङ्ग पलितं मूर्ध्नि पश्यैतद् विजयध्वजम्। इदानीं जितमस्माभिस् तवाकिंचित्कराः शराः॥
MSS_1187 अनङ्गबाणाकुलितस्य शंभोः शिरो भवानीचरणेऽतिनम्रम्। विलोक्य काचिच्चरणे चरन्ती पिपीलिका चुम्बति चन्द्रबिम्बम्॥
MSS_1188 अनङ्गमङ्गलगृहापाङ्गभङ्गितरङ्गितैः। आलिङ्गितः स तन्वङ्ग्या कार्तार्थ्यं लभते कदा॥
MSS_1189 अनङ्गमङ्गलभुवस् तदपाङ्गस्य भङ्गयः। जनयन्ति मुहुर्यूनाम् अन्तःसंतापसंततिम्॥
MSS_1190 अनङ्गमङ्गलारम्भकुम्भाविव पयोधरौ। कस्य नार्तिहरौ तस्याः करपल्लवसंवृतौ॥
MSS_1191 अनङ्गरङ्गपीठोऽस्याः शृङ्गारस्वर्णविष्टरः। लावण्यसारसंघातः सा घना जघनस्थली॥
MSS_1192 अनङ्गरङ्गप्रतिमं तदङ्गं भङ्गीभिरङ्गीकृतमानताङ्ग्याः। कुर्वन्ति यूनां सहसा यथैताः स्वान्तानि शान्तापरचिन्तनानि॥
MSS_1193 अनङ्गरसचातुरीचपलचारुचेलाञ्चलश् चलन्मकरकुण्डलस्फुरितकान्तिगण्डस्थलः। व्रजोल्लसितनागरीनिकररासलास्योत्सुकः स मे सपदि मानसे स्फुरतु कोऽपि गोपालकः॥
MSS_1194 अनङ्गलङ्घनालग्ननानातङ्का सदङ्गना। सदानघ सदानन्द नताङ्गासङ्गसंगत॥
MSS_1195 अनङ्गशस्त्राणि नताङ्गि तीक्ष्णतां नयत्ययस्कार इवाम्बुदागमः। मलीमसाङ्गाररुचां पयोमुचां तथाहि मध्ये ज्वलितस्तडिच्छिखी॥
MSS_1196 अनङ्गीकृतकामानाम् अनुमानार्हवर्ष्मणाम्। ध्र्तनिर्मलतीर्थानां भूतिलेपो विभूषणम्॥
MSS_1197 अनङ्गेनाबलासङ्गाज् जिता येन जगत्त्रयी। स चित्रचरितः कामः सर्वकामप्रदोऽस्तु वः॥
MSS_1198 अनङ्गोऽयमनङ्गत्वम् अद्य निन्दिष्यति ध्रुवम्। यदनेन न संप्राप्तः पाणिस्पर्शोत्सवस्तव॥
MSS_1199 अनञ्जितासिता दृष्टिर् भ्रूरनावर्जिता नता। अरञ्जितोऽरुणश्चायम् अधरस्तव सुन्दरि॥
MSS_1200 अनणुरणन्मणिमेखल- मविरतशिञ्जानमञ्जुमञ्जीरम्। परिसरणमरुणचरणे रणरणकमकारणं कुरुते॥
MSS_1201 अनतिचिरोज्झितस्य जलदेन चिर- स्थितबहुबुद्बुदस्य पयसोऽनुकृतिम्। विरलविकीर्णवज्रशकला सकलाम् इह विदधाति धौतकलधौतमही॥
MSS_1202 अनतिशयं स्वर्णचयं निवहन् नितरां प्रमोदये स्वान्ते। किंतु तवैषा संपत् कस्योपकृते प्रतिब्रूहि॥
MSS_1203 अनतिशिथिले पुंभावेन प्रगल्भबलाः खलु प्रसभमलयः पाथोजास्ये निविश्य निरित्वराः। किमपि मुखतः कृत्वानीतं वितीर्य सरोजिनी- मधुरसमुषोयोगे जायां नवान्नमचीकरन्॥
MSS_1204 अनधिगतमनोरथस्य पूर्वं शतगुणितेव गता मम त्रियामा। यदि तु तव समागमे तथैव प्रसरति सुभ्रुततः कृती भवेयम्॥
MSS_1205 अनधीत्य यथा वेदान् न विप्रः श्राद्धमर्हति। एवमश्रुतषाड्गुण्यो न मन्त्रं श्रोतुमर्हति॥
MSS_1206 अनधीत्य स्वजशास्त्रं योऽन्यशास्त्रं समीहते वक्तुम्। सोऽहेः पदानि गणयति निशि तमसि जले चिरगतस्य॥
MSS_1207 अनधीत्यार्थशास्त्रणि बहवः पशुबुद्धयः। प्रागल्भ्याद्वक्तुमिच्छन्ति मन्त्रेष्वभ्यन्तरीकृताः॥
MSS_1208 अनध्यवसितावगाहनमनल्पधीशक्तिनाप्य् अदृष्टपर्मार्थतत्त्वमधिकाभियोगैरपि। मतं मम जगत्यलब्धसदृशप्रतिग्राहकं प्रयास्यति पयोनिधेः पय इव स्वदेहे जराम्॥
MSS_1209 अनध्वन्याः काव्येष्वलसगतयः शास्त्रगहनेष्व् अदुःखज्ञा वाचां परिणतिषु मूकाः परगुणे। विदग्धानां गोष्ठीष्वकृतपरिचर्याश्च खलु ये भवेयुस्ते किं वा परभणितिकण्डूतिनिकषाः॥
MSS_1210 अनन्तं बत मे वित्तं यस्य मे नास्ति किंचन। मिथिलायां प्रदीप्तायां न मे दह्यति किंचन॥
MSS_1211 अनन्तकोपादिचतुष्टयोदये त्रिभेदमिथ्यात्वमलोदये तथा। दुरन्तमिथ्यात्वविषं शरीरिणाम् अनन्तसंसारकरं प्ररोहति॥
MSS_1212 अनन्तख्यातिसंपन्नः शुद्धसत्त्वः सधीबलः। धत्ते बहुमुखं भोगं श्रुतिदृष्टिस्थिराशयः॥
MSS_1213 अनन्ततत्त्वं परिगृह्य धात्रा विनिर्मितोऽस्याः किल मध्यभागः। अणुः परं योगिदृशानुलक्ष्यः सच्चित्कलास्थैर्यबलावनद्धः॥
MSS_1214 अनन्तनामधेयाय सर्वाकारविधायिने। समस्तमन्त्रवाच्याय विश्वैकपतये नमः॥
MSS_1215 अनन्तपदविन्यासरचना सरसा कवेः। बुधो यदि समीपस्थो न कुजन्यः पुरो यदि॥
MSS_1216 अनन्तपारं किल शब्दशास्त्रं स्वल्पं तथायुर्बहवश्च विघ्नाः। यत् सारभूतं तदुपासनीयं हंसैर्यथा क्षीरमिवाम्बुमध्यात्॥
MSS_1217 अनन्तरत्नप्रभवस्य यस्य हिमं न सौभाग्यविलोपि जातम्। एको हि दोषो गुणसंनिपाते निमज्जतीन्दोः किरणेष्विवाङ्कः॥
MSS_1218 अनन्तरमरिं वद्याद् अरिसेविनमेव च अरेरनन्तरं मित्रम् उदासीनं तयोः परम्॥
MSS_1219 अनन्तविभवभ्रष्टा दौर्ब्भाग्यपरितापिनी। शोच्यति प्राप्य जीवत्वं भर्तृहीनेव नायिका॥
MSS_1220 अनन्तशास्त्रं बहुलाश्च विद्याः स्वल्पश्च कालो बहुविध्नता च। यत् सारभूतं तदुपासनीयं हंसो यथा क्षीरमिवाम्बुमध्यात्॥
MSS_1221 अनन्तासौ कीर्तिः कविकुमुदबन्धोः क्षितिपतेस् त्रिलोकीयं क्षुद्रा तदिह कथमस्याः स्थितिरिति। मुधेयं वः शङ्का कलयत कियद्दर्पणतलं विशाला किं तत्र स्फुरति न कवीन्द्रप्रतिकृतिः॥
MSS_1222 अनन्तोद्भूतभूतौघसंकुले भूतलेऽखिले। शस्त्रे शास्त्रे त्रिचतुराश् चतुरा यदि मादृशाः॥
MSS_1223 अनन्यक्षुण्णश्रीर्मलयवनजन्मायमनिलो निपीय स्वेदाम्बु स्मरमकरसंभुक्त्तविभवम्। विदर्भाणां भूरि प्रियतमपरीरम्भरभस- प्रसङ्गादेङ्गानि द्विगुणपुलकासञ्जि तनुते॥
MSS_1224 अनन्यशोभाभिभवेयमाकृतिर् विमानना सुभ्रु कुतः पितुर्गृहे। पराभिमर्शो न तवास्ति कः करं प्रसारयेत् पन्नगरत्नसूचये॥
MSS_1225 अनन्यसाधारणकान्तिकान्त- तनोरमुष्याः किमु मध्Yअदेशः। जगत्त्रयीजन्मभृतां निषण्णा चित्तावलीयं त्रिवलीमिषेण॥
MSS_1226 अनन्यसाधारणसौरभान्वितं दधानमत्युज्ज्वलपुष्पसंपदः। न चम्पकं भृङ्गगणः सिषेवे कथं सुगन्धेर्मलिनात्मनां रतिः॥
MSS_1227 अनन्यसामान्यतया प्रसिद्धस् त्यागीति गीतो जगतीतले यः। अभूदहंपूर्विकया गतानाम् अतीव भूमिः स्मरमार्गणानाम्॥
MSS_1228 अनन्यालम्बनत्वेन प्रेम भागवतं भज। नृणां प्रेमेति का मात्रा प्राप्तं प्रेम प्रभोर्यदि॥
MSS_1229 अनन्याश्चिन्तयन्तो मां ये जनाः पर्युंपासते। तेषां नित्याभियुक्तानां योगक्षेमं वहाम्यहम्॥
MSS_1230 अनन्याश्रितचित्तेन सेवितोऽपि च वारिदः। सिंञ्चेन्न चेत् तदा मन्ये चातकस्यैव पातकम्॥
MSS_1231 अनपेक्षितगुरुवचना सर्वान् ग्रन्थीन् विभेदयति सम्यक्। प्रकटयति पररहस्यं विमर्शशक्त्तिर्निजा जयति॥
MSS_1232 अनभिज्ञाय शास्त्रार्थान् पुरुषाः पशुबुद्धयः। प्रागल्भ्याद्वक्तुमिच्छन्ति मन्त्रेष्वभ्यन्तरीकृताः॥
MSS_1233 अनभिज्ञो गुणानां यो न भृत्यैः सोऽनुगम्यते। धनाढ्योऽपि कुलीनोऽपि क्रमायातोऽपि भूपतिः॥
MSS_1234 अनभिध्या परस्वेषु सर्वसत्त्वेषु सौहृदम्। कर्मणां फलमस्तीति त्रिविधं मनसा चरेत्॥
MSS_1235 अनभिलषतः श्रीलीलाब्जे परागविलेपनं त्रिदशकरिणः पातुं दानप्रवाहमवाञ्छतः। त्रिदशसुमनोगन्धासक्तिं विमुक्तवतः सखे बत खलु शिवा संतुष्टस्य द्विरेफ तव स्थितिः॥
MSS_1236 अनभ्यासहतोत्साहा परेण परिभूयते। या लज्जाजननी जाड्यात् किं तया मन्दविद्यया॥
MSS_1237 अनभ्यासहता विद्या हतो राजविरोधकृत्। जीवनार्थं हतं तीर्थं जीवनार्थं हतं व्रतम्॥
MSS_1238 अनभ्यासेन विद्यानाम् असंसर्गेण धीमताम्। अनिग्रहेण चाक्षाणां जायते व्यसनं नृणाम्॥
MSS_1239 अनभ्यासेन वेदानाम् आचारस्य च वर्जनात्। आलस्यादन्नदोषाच्च मृत्युर्विप्रान् जिघांसति॥
MSS_1240 अनम्यासैर्हता विद्या नित्यहासैर्हताः स्त्रियः। कुबीजेन हतं क्षेत्रं भृत्यदोषैर्हता नृपाः॥
MSS_1241 अनभ्रवृष्टिः श्रवणामृतस्य सरस्वती विभ्रमजन्मभूमिः। वैदर्भरीतिः कृतिनामुदेति सौभाग्यलाभप्रतिभूः पदानाम्॥
MSS_1242 अनभ्रेविद्युतं दृष्ट्वा दक्षिणां दिशमाश्रिताम्। रात्राविन्द्रधनुश्चापि जीवितं द्वित्रिमासिकम्॥
MSS_1243 अनम्राक्रमणं शौर्यं धनं निजभुजार्जितम् भार्या रूपानुरूपा च पुरुषस्येह युज्यते॥ अन्यथा तु किमेतेन रूपेणापि . . .
MSS_1244 अनयनपथे प्रिये न व्यथा यथा दृश्य एव दुष्प्रापे। म्लानैव केवलं निशि तपनशिला वासरे ज्वलति॥
MSS_1245 अनयश्च नयश्चापि दैवात् संपद्यते नरैः। तद्वशात् कुरुते कर्म शुभाशुभफलं पुमान्॥
MSS_1246 अनया कृतमन्यभुक्तया वसुधागोचरया विरक्तया। अतिशायि महेन्द्रयोषितां वपुषा किं न तवावरोधनम्॥
MSS_1247 अनया जघनाभोगभरमन्थरयानया। अन्यतोऽपि व्रजन्त्या मे हृदये निहितं पदम्॥
MSS_1248 अनया तव रूपसीमया कृतसंस्कारविबोधनस्य मे। चिरमप्यवलोकिताद्य सा स्मृतिमारूढवती शुचिस्मिता॥
MSS_1249 अनयानुक्रमणिकया मुक्तामणयो मयाभिहिताः। एकैकोऽपि हि भास्वान् किं पुनरेषां निगद्यते निकरः॥
MSS_1250 अनया रत्नसमृद्ध्या सागर लहलहसि किमिह लहरीभिः। त्वद्वल्लभा वराक्यो वहन्ति वर्षासु वारीणि॥
MSS_1251 अनया सुरकाम्यमानया सह योगः सुलभस्तु न त्वया। घनसंवृतयाम्बुदागमे कुमुदेनेव निशाकरत्विषा॥
MSS_1252 अनयेनेव राज्यश्रीर् दैन्येनेव मनस्विता। मम्लौ साथ विषादेन पद्मिनीव हिमाम्भसा॥
MSS_1253 अनयोरनवद्याङ्गि स्तनयोर्जृम्भमाणयोः। अवकाशो न पर्याप्तस् तव बाहुलतान्तरे॥
MSS_1254 अनयो विनयस्तस्य विधिर्यस्यानुवर्तते। नयः सम्यक्प्रयुक्तोऽपि भाग्यहीनस्य दुर्नयः॥
MSS_1255 अनर्घ्यं सौन्दर्यं जगदुपरि माधुर्यलहरी- परीतं सौरभ्यं दिशि दिशि रसैकव्यसनिता। इति प्रीत्यास्माभिस्त्वयि खलु रसाले व्यवसितं क एवं जानीते यदसि कटुकीटैरुपहतः॥
MSS_1256 अनर्घ्यमपि माणिक्यं हेमाश्रयमपेक्षते। अनाश्रया न शोभन्ते पण्डिता वनिता लताः॥
MSS_1257 अनर्घ्यलावण्यनिधानभूमिर् न कस्य लोभं लटभा तनोति। अवैमि पुष्पायुधयामिकोऽस्याम् अविश्वसन् न क्षणमेति निद्राम्॥
MSS_1258 अनर्घ्याण्यपि रत्नानि लभ्यन्ते विभवैः सुखम्। दुर्लभो रत्नकोट्यापि क्षणोऽपि हि गतायुषः॥
MSS_1259 अनर्थकं विप्रवासं गृहेभ्यः पापैः संधिं परदाराभिमर्शम्। दम्भं स्तैन्यं पैशुनं मद्यपानं न सेवते यः स सुखी सदैव॥
MSS_1260 अनर्थमकरागाराद् अस्मात् संसारसागरात्। उड्डीयते निरुद्वेगं सर्वत्यागेन पुत्रक॥
MSS_1261 अनर्थमर्थतः पश्यन्न् अर्थं चैवाप्यनर्थतः। इन्द्रियैः प्रसृतो बालः सुदुःखं मन्यते सुखम्॥
MSS_1262 अनर्थां श्चार्थरूपेण अर्थांश्चानर्थरूपतः। अर्थायैव हि केषांचिद् धननाशो भवत्युत॥
MSS_1263 अनर्था ह्यर्थरूपाश्च अर्थाश्चानर्थरूपिणः। भवन्ति ते विनाशाय दैवायत्तस्य रोचते॥
MSS_1264 अनर्थितर्पणं वित्तं चित्तमध्यानदर्पणम्। अतीर्थसर्पणं देहं पर्यन्ते शोच्यतां व्रजेत्॥
MSS_1265 अनर्थित्वान्मनुष्याणां भयात् परिजनस्य च। मर्यादायाममर्यादाः स्त्रियस्तिष्ठन्ति भर्तृषु॥
MSS_1266 अनर्थे चैव निरतम् अर्थे चैव पराङ्मुखम्। न तं भर्तारमिच्छन्ति षण्ढं पतिमिव स्त्रियः॥
MSS_1267 अनर्थोऽप्यर्थरूपेण तथार्थोऽनर्थरूपभाक्। उत्पद्यते विनाशाय तस्मादुक्तं परीक्षयेत्॥
MSS_1268 अनलंकृतोऽपि माधव हरसि मनो मे सदा प्रसभम्। किं पुनरलंकृतस्त्वं संप्रति नखरक्षतैस्तस्याः॥
MSS_1269 अनलः शीतनाशाय विषनाशाय गारुडम्। विवेको दुःखनाशाय सर्वनाशाय दुर्मतिः॥
MSS_1270 अनलः सलिलाज्जातः कार्त्तिकेयोऽपि वह्नितः। गूढं हि महतां जन्म परिच्छेत्तुं क ईश्वरः॥
MSS_1271 अनलसजवापुष्पोत्पीडच्छवि प्रथमं ततः समदयवनीगण्डच्छायं पुनर्मधुपिङ्गलम्। तदनु च नवस्वर्णादर्शप्रभं शशिनस्ततस् तरुणतगराकारं बिम्बं विभाति नभस्तले॥
MSS_1272 अनलस्तम्भनविद्यां सुभग भवान् नियतमेव जानाति। मन्मथशराग्नितप्ते हृदि मे कथमन्यथा वससि॥
MSS_1273 अनल्पं जल्पन्तः कति बत गता नो यमपुरं पुरस्तादस्माकं विधृतनयना व्यात्तवदनाः। अतीता यद्येवं न हि निजहितं चेतसि वयं वहामो हा मोहाद् विषयविषजातादवसिताः॥
MSS_1274 अनल्पं संतापं शमयति मनोजन्मजनितं तथा शीतं स्फीतं हिमवति निशीथे ग्लपयति। तदेवं कोऽप्यूष्मा रमणपरिरम्भोत्सवमिलत्- पुरन्ध्रीनीरन्ध्रस्तनकलशजन्मा विजयते॥
MSS_1275 अनल्पचिन्ताभरमोहनिश्चला विलोक्यमानैव करोति साध्वसम्। स्वभावशोभानतिमात्रभूषणा तनुस्तवेयं बत किं नु सुन्दरि॥
MSS_1276 अनल्पत्वात् प्रधानत्वाद् वंशस्येवेतरे स्वराः। विजिगीषोर्नृपतयः प्रयान्ति परिवारताम्॥
MSS_1277 अनवद्यमवद्यं स्याद् वारुणीलेशमात्रतः। तद्वच्छिष्यो विरुद्धार्थाद् विगुरोरेव नश्यति॥
MSS_1278 अनवरतकनकवितरण- जललवभृतकरतरङ्गितार्थिततेः। भणितिरिव मतिर्मतिरिव चेष्टा चेष्टेव कीर्तिरतिविमला॥
MSS_1279 अनवरतधनुर्ज्यास्फालनक्रूरपूर्वं रविकिरणसहिष्णु स्वेदलेशैरभिन्नम्। अपचितमपि गात्रं व्यायतत्वादलक्ष्यं गिरिचर इव नागः प्राणसारं बिभर्ति॥
MSS_1280 अनवरतनयनविगलित- जललवघटिताक्षसूत्रवलयेन। मृत्युंजयमिव जपति त्वद्गोत्रं विरहिणी बाला॥
MSS_1281 अनवरतनयनविगलित- जललवपरिमुषितपत्त्रलेखान्तम्। करतलनिषण्णमबले वदनमिदं कं न तापयति॥
MSS_1282 अनवरतपरोपकरण- व्यग्रीभवदमलचेतसां महताम्। आपातकाटवानि स्फुरन्ति वचनानि भेषजानीव॥
MSS_1283 अनवरतरसेन रागभाजा करजपरिक्षतिलब्धसंस्तवेन। सपदि तरुणपल्लवेन वध्वा विगतदयं खलु खण्डितेन मम्ले॥
MSS_1284 अनवसरे च यदुक्त्तं सुभाषितं तच्च भवति हास्याय। रहसि प्रौढवधूनां रतिसमये वेदपाठ इव॥
MSS_1285 अनवस्थितचित्तस्य न जने न वने सुखम्। जने दहति संसर्गो वने सङ्गविवर्जनम्॥
MSS_1286 अनवस्थितचित्तानां प्रसादोऽपि भयंकरः। सर्पी हन्ति किल स्नेहाद् अपत्यानि न वैरतः॥
MSS_1287 अनवहितः किमशक्त्तो विबुधैरभ्यर्थितः किमतिरसिकः। सर्वंकषोऽपि कालस् तिरयति सूक्तानि न कवीनाम्॥
MSS_1288 अनवाप्यं च शोकेन शरीरं चोपतप्यते। अमित्राश्च प्रहृष्यन्ति मा स्म शोके मनः कृथाः॥
MSS_1289 अनवेक्षितमर्यादं नास्तिकं विप्रलुम्पकम्। अरक्षितारमत्तारं नृपं विद्यादधोगतिम्॥
MSS_1290 अनव्यये व्ययं याति व्यये याति सुविस्तृतिम्। अपूर्वस्तव कोशोऽयं विद्याकोशेषु भारति॥
MSS_1291 अनसि सीदति सैकतवर्त्मनि प्रचुरभारभरक्षपितौक्षके। गुरुभरोद्धरणोद्धुरकंधरं स्मरति सारथिरेष धुरंधरम्॥
MSS_1292 अनसूयः कृतप्रज्ञः शोभनान्याचरन् सदा। अकृच्छ्रात् सुखमाप्नोति सर्वत्र च विराजते॥
MSS_1293 अनसूया क्षमा शान्तिः संतोषः प्रियवादिता। कामक्रोधपरित्यागः शिष्टाचारनिदर्शनम्॥
MSS_1294 अनसूयार्जवं शौचं संतोषः प्रियवादिता। दमः सत्यमनायासो न भवन्ति दुरात्मनाम्॥
MSS_1295 अनस्तमितसारस्य तेजसस्तद्विजृम्भितम्। येन पाषाणखण्डस्य मूल्यमल्पं वसुंधरा॥
MSS_1297 अनाकलितमानुष्याः क्षमासंस्पर्शवर्जिताः। प्रतिबुद्धैर्न सेव्यन्ते पूर्वदेवविरोधिनः॥
MSS_1298 अनाकाशे चन्द्रः सरसिजदलद्वन्द्वसहितो गृहीतः पश्चार्धे कुटिलकुटिलैः सोऽपि तिमिरैः। सुधां मुञ्चत्युच्चैरनिशमथ संमोहजननीं किमुत्पातालीयं वदत जगतः कर्तुमुदिता॥
MSS_1299 अनाकूतैरेव प्रियसहचरीणां शिशुतया वचोभिः पाञ्चालीमिथुनमधुना संगमयितुम्। उपादत्ते नो वा विरमति न वा केवलमियं कपोलौ कल्याणी पुलकमुकुलैर्दन्तुरयति॥
MSS_1300 अनाकृष्टस्य विषयैर् विद्यानां पारदृश्वनः। तस्य धर्मरतेरासीद् वृद्धत्वं जरसा विना॥
MSS_1301 अनागतं भयं दृष्ट्वा नीतिशास्त्रविशारदः। अवसन्मूषकस्तत्र कृत्वा शतमुखं बिलम्॥
MSS_1302 अनागतं यः कुरुते स शोभते स शोचते यो न करोत्यनागतम्। वने वसन्नेव जरामुपागतो बिलस्य वाचा न कदापि हि श्रुता॥
MSS_1303 अनागतं हि बुध्येत यच्च कार्यं पुरः स्थितम्। न तु बुद्धिक्षयात् किंचिद् अतिक्रामेत् प्रयोजनम्॥
MSS_1304 अनागतवर्तीं चिन्तां कृत्वा यस्तु प्रहृष्यति। स तिरस्कारमाप्नोति भग्नभाण्डो द्विजो यथा॥
MSS_1305 अनागतवतीं चिन्तां यो नरः कर्तुमिच्छति। स भूमौ पाण्डुरः शेते सोमशर्मपिता यथा॥
MSS_1306 अनागतविधाता च प्रत्युत्पन्नमतिश्च यः। द्ववेव सुखमेधेते दीर्घसूत्री विनश्यति॥
MSS_1307 अनागतविधातारम् अप्रमत्तमकोपनम्। स्थिरारम्भमदीनं च नरं श्रीरुपतिष्ठति॥
MSS_1308 अनागतविधानं च कर्तव्यं विषये नृपैः॥ आगमश्चापि कर्तव्यस् तथा दोषो न जायते॥
MSS_1309 अनागतविधानं तु कर्तव्यं शुभमिच्छता। आपदं शङ्कमानेन पुरुषेण विपश्चिता॥
MSS_1310 अनागतोपधं हिंस्रं दुर्बुद्धिमबहुश्रुतम्। त्यक्त्तोपात्तं मद्यपानद्यूतस्त्रीमृगयाप्रियम्॥ कार्ये महति युञ्जानो हीयतेऽर्थपतिः श्रिया॥
MSS_1311 अनाघ्रातं पुष्पं किसलयमलूनं कररुहैर् अनाविद्धं रत्नं मधु नवमनास्वादितरसम्। अखण्डं पुण्यानां फलमिव च तद्रूपमनघं न जाने भोक्त्तारं कमिह समुपस्थास्यति विधिः॥
MSS_1312 अनातपत्रोऽप्ययमत्र लक्ष्यते सितातपत्रैरिव सर्वतो वृतः। अचामरोऽप्येष सदैव वीज्यते विलासबालव्यजनेन कोऽप्ययम्॥
MSS_1313 अनातुरोत्कण्ठितयोः प्रसिध्यता समागमेनापि रतिर्न मां प्रति। परस्परप्राप्तिनिराशयोर्वरं शरीरनाशोऽपि समानुरागयोः॥
MSS_1314 अनात्मवान् नयद्वेषी वर्धयन्नरिसंपदः। प्राप्यापि महदैश्वर्यं सह तेन विनश्यति॥
MSS_1315 अनाथानां दरिद्राणां बालवृद्धतपस्विनाम्। अन्यायपरिभूतानां सर्वेषां पार्थिवो गतिः॥
MSS_1316 अनाथानां नाथो गतिरगतिकानां व्यसनिनां विनेता भीतानामभयमधृतीनां भरवशः। सुहृद्बन्धुः स्वामी शरणमुपकारी वरगुरुः पिता माता भ्राता जगति पुरुषो यः स नृपतिः॥
MSS_1317 अनाथान् रोगिणो यश्च पुत्रवत् परिपालयेत्। गुरुणा समनुज्ञातः स भिषक्च्छब्दमश्नुते॥
MSS_1318 अनादरपरो विद्वान् ईहमानः स्थिरां श्रियम्। अग्नेः शेषमृणाच्छेषं शत्रोः शेषं न शेषयेत्॥
MSS_1319 अनादरहतां सेवां दाम्पत्यं प्रेमवर्जितम्। मैत्रीं च हेतुसापेक्षां चे तना नाधिकुर्वते॥
MSS_1320 अनादरालोकविवृद्धशोकः पितुः प्रियावाक्यवशंगतस्य। औत्तानपादिर्जगतां शरण्यम् आराध्य विष्णुं पदमग्र्यमायात्॥
MSS_1321 अनादायी व्ययं कुर्याद् असहायी रणप्रियः। आतुरः सर्वभक्षी च नरः शीघ्रंविनश्यति॥
MSS_1322 अनादिधाविस्वपरंपराया हेतुस्रजः स्रोतसि वेश्वरे वा। आयत्तधीरेष जनस्तदार्याः किमीदृशः पर्यनुयोगयोग्यः॥
MSS_1323 अनादिष्टोपि भूपस्य दृष्ट्वा हानिकरं च यः। यतते तस्य नाशाय स भृत्योऽर्हो महीभुजाम्॥
MSS_1324 अनादृत्यौचित्यं ह्रियमविगणय्यातिमहतीं यदेतस्याप्यर्थे धनलवदुराशातरलिताः। अलीकाहंकारज्वरकुटिलितभ्रूणि धनिनां मुखानि प्रेक्ष्यन्ते धिगिदमतिदुष्पूरमुदरम्॥
MSS_1325 अनादेयं नाददीत परिक्षीणोऽपि पार्थिवः। न चादेयं समृद्धोऽपि सूक्ष्ममप्यर्थमुत्सृजेत्॥
MSS_1326 अनादेयस्य चादानाद् आदेयस्य च वर्जनात्। दौर्बल्यं ख्याप्यते राज्ञः स प्रेत्येह च नश्यति॥
MSS_1327 अनाद्यन्ता तु सा तृष्णा अन्तर्देहगता नृणाम्। विनाशयति संभूता अयोनिज इवानलः॥
MSS_1328 अनाप्तपुण्योपचयैर्दुरापा फलस्य निर्धूतरजाः सवित्री। तुल्या भवद्दर्शनसंपदेषा वृष्टेर्दिवो वीतबलाहकायाः॥
MSS_1329 अनाम्नायमला वेदा ब्राह्मणस्याव्रतं मलम्। मलं पृथिव्या वाहीकाः पुरुषस्यानृतं मलम्॥
MSS_1330 अनायका विनश्यन्ति नश्यन्ति बहुनायकाः। स्त्रीनायका विनश्यन्ति नश्यन्ति शिशुनायकाः॥
MSS_1331 अनायके न वस्तव्यं न वसेद् बहुनायके। स्त्रीनायके न वस्तव्यं न वसेद् बालनायके॥
MSS_1332 अनायव्ययकर्ता च अनाथः कलहप्रियः। आतुरः सर्वभक्षी च नरः शीघ्रं विनश्यति॥
MSS_1333 अनायासकृशं मध्यम् अशङ्कतरले दृशौ। अभूषणमनोहारि वपुर्वयसि सुभ्रुवः॥
MSS_1334 अनायि देशः कतमस्त्वयाद्य वसन्तमुक्तस्य दशां वनस्य। त्वदाप्तसंकेततया कृतार्था श्रव्यापि नानेन जनेन संज्ञा॥
MSS_1335 अनारतं तेन पदेषु लम्भिता विभज्य सम्यग्विनियोगसत्क्रियाः। फलन्त्युपायाः परिबृंहितायतीर् उपेत्य संघर्षमिवार्थसंपदः॥
MSS_1336 अनारतं प्रतिदिशं प्रतिदेशं जले स्थले। जायन्ते च म्रियन्ते च बुद्बुदा इव वारिणि॥
MSS_1337 अनारतपरिस्खलन्नयनवारिधाराशत- प्रवृद्धपथनिम्नगासलिलरुद्धयानोद्यमा। त्वदीयरिपुकामिनी बहुविदेशयानैषिणी विनिन्दति वलद्दृशा गुरुरुषाश्रुपं प्रावृषम्॥
MSS_1338 अनारब्धाक्षेपं परमकृतवाष्पव्यतिकरं निगूढान्तस्तापं हृदयविनिपीतं व्यवसितम्। कृशाङ्ग्या यत्पापे व्रजति मयि नैराश्यपिशुनं श्लथैरङ्गैरुक्तं हृदयमिदमुन्मूलयति तत्॥
MSS_1339 अनारभ्या भवन्त्यर्थाः केचिन् नित्यं तथागताः। कृतः पुरुषकारोऽपि भवेद्येषु निरर्थकः॥
MSS_1340 अनारम्भस्तु कार्याणां प्रथमं बुद्धिलक्षणम्। आरब्धस्यान्तगमनं द्वितीयं बुद्धिलक्षणम्॥
MSS_1341 अनाराध्य कालीमनास्वाद्य गौडी- मृते मन्त्रतन्त्राद्विना शब्दचौर्यात्। प्रबन्धं प्रगल्भं प्रकर्तुं प्रवक्तुं विरिञ्चिप्रपञ्चे मदन्यः कविः कः॥
MSS_1342 अनारोग्यमनायुष्यम् अस्वर्ग्यं चातिभोजनम्। अपुण्यं लोकविद्विष्टं तस्मात् तत् परिवर्जयेत्॥
MSS_1343 अनार्यता निष्ठुरता क्रूरता निष्क्रियात्मता। पुरुषं व्यञ्जयन्तीह लोके कलुषयोनिजम्॥
MSS_1344 अनार्यप्रज्ञानामिह जनवधूनां हि मनसो महाशल्यं कर्णे तव कनकजम्बूकिसलयः। भ्रमन् भिक्षाहेतोरधिनगरि बुद्धोऽसि न मया ? त्वयैतावद्वेषः पथिक न विधेयः पुनरपि॥
MSS_1345 अनार्यमप्याचरितं कुमार्या भवान् मम क्षाम्यतु सौम्य तावत्। हंसोऽपि देवांशतयासि वन्द्यः श्रीवत्सलक्ष्मेव हि मत्स्यमूर्तिः॥
MSS_1346 अनार्यवृत्तमप्राज्ञम् असूयकमधार्मिकम्। अनर्थाः क्षिप्रमायान्ति वाग्दुष्टं क्रोधनं तथा॥
MSS_1347 अनार्येण कृतघ्नेन संगतिर्मे न युज्यते। विनाशमपि काङ्क्षन्ति ज्ञातीनां ज्ञातयः सदा॥
MSS_1348 अनालोक्य व्ययं कर्त्ता अनाथः कलहप्रियः। आतुरः सर्वक्षेत्रेषु नरः शीघ्रं विनश्यति॥
MSS_1349 अनालोच्य प्रेम्णः परिणतिमनादृत्य सुहृदस् त्वयाकाण्डे मानः किमिति सरले संप्रति कृतः। समाकृष्टा ह्येते प्रलयदहनोद्भासुरशिखाः स्वहस्तेनाङ्गारास्तदलमधुनारण्यरुदितैः॥
MSS_1350 अनावर्ती कालो व्रजति स वृथा तन्न गणितं दशास्तास्ताः सोढा व्यसनशतसंपातविधुराः। कियद्वा वक्ष्यामः किमिव बत नात्मन्युपकृतं वयं यावत्तावत् पुनरपि तदेव व्यवसितम्॥
MSS_1351 अनावर्जितचित्तापि ध्रुवं सर्वान् प्रधावति। फलं न लभते किंचित् तृष्णा जीर्णेव कामिनी॥
MSS_1352 अनाविलं फलं भुङ्क्ते विषयाणामनुत्सुकः। उत्सुको लब्धरोकेण तत्र शोकेन शीर्यते॥
MSS_1353 अनावृतनवद्वारपञ्जरे विहगानिलः। यत्तिष्ठति तदाश्चर्यं वियोगे तस्य का कथा॥
MSS_1354 अनावृताः स्ववर्णेषु सर्वसाधारणाः पुरा। नार्यो बभूवुर्निर्वैरो यतः सर्वोऽभवज्जनः॥
MSS_1355 अनावृष्टिहते देशे सस्ये च प्रलयं गते। धन्यास्तात न पश्यन्ति देशभङ्गं कुलक्षयम्॥
MSS_1356 अनाश्रिता दानपुण्यं वेदपुण्यमनाश्रिताः। रागद्वेषविनिर्मुक्ता विचरन्तीह मोक्षिणः॥
MSS_1357 अनाश्रिते दृप्तगुरौ अवज्ञां कलयेन् नृपः। संवर्तेन मरुत्तस्तु निरस्तमकरोद्गुरुम्॥
MSS_1358 अनास्था वस्तूनामभिमतगुणानामुपहृतौ घनो गर्वस्तन्व्या रुषि च विहिताडम्बरविधिः। प्रहारः पादाभ्यां यमनमपि काञ्च्या चरणयोः प्रियाया विब्बोकं तदिदमिति धन्योऽनुभवति॥
MSS_1359 अनास्वादितसंभोगाः पतन्तु तव शत्रवः। बालवैधव्यदग्धानां कुलस्त्रीणां स्तना इव॥
MSS_1360 अनास्वाद्यमविक्रेयम् अनादेयमनीप्सितम्। दत्तं निरुपकारं यद् वन्ध्यदानेन तेन किम्॥
MSS_1361 अनाहिताग्निः शतगुर् अयज्वा च सह्स्रगुः। सुरापो वृषलीभर्ता ब्रःमहा गुरुतल्पगः॥
MSS_1362 असत्प्रतिग्रहे युक्त्तः स्तेनः कुत्सितयाजकः। अदोषस्त्यक्तुमन्योन्यं कर्मसंकरनिश्चयात्॥
MSS_1363 अनाहूतः प्रविशति अपृष्टो बहु भाषते। विश्वसित्यप्रमत्तेषु मूढचेता नराधमः॥
MSS_1363A अनाहूतः समायातः अनापृष्टस्तु भाषते। परनिन्दात्मनः स्तुतिश् चत्वारि लघुलक्षणम्॥
MSS_1364 अनाहूतप्रविष्टस्य दृष्टस्य क्रुद्धचक्षुषा। स्वयमेवोपविष्टस्य वरं मृत्युर्न भोजनम्॥
MSS_1365 अनहूताः स्वयं यान्ति रसास्वादविलोलुपाः। निवारिता न गच्छन्ति मक्षिका इव भिक्षुकाः॥
MSS_1366 अनाहूतो विशेद्यस्तु अपृष्टो बहु भाषते। आत्मानं मन्यते प्रीतं भूपालस्य स दुर्मतिः॥
MSS_1367 अनाह्वाने प्रवेशश्च अपृष्टे परिभाषणम्। आत्मस्तुतिः परे निन्दा चत्वारि लघुलक्षणम्॥
MSS_1368 अनिच्छतोऽपि दुःखानि यथेहायान्ति देहिनः। सुखान्यपि तथा मन्ये चिन्तादैन्येन को गुणः॥
MSS_1369 अनिःसरन्तीमपि गेहगर्भात् कीर्तिं परेषामसतीं वदन्ति। स्वैरं भ्रमन्तीमपि च त्रिलोक्यां त्वत्कीर्तिमाहुः कवयः सतीं तु॥
MSS_1370 अनिच्छन्तोऽपि विनयं विद्याभ्यासेन बालकाः। भेषजेनेव नैरुज्यं प्रापणीयाः प्रयत्नतः॥
MSS_1371 अनिच्छन्नपि चित्तेन विदेशस्थोऽपि मानवः। स्वकर्मोत्पातवातेन नीयते यत्र तत्फलम्॥
MSS_1372 अनिज्यया विवाहैश्च वेदस्योत्सादनेन च। कुलान्यकुलतां यान्ति धर्मस्यातिक्रमेण च॥
MSS_1373 अनित्यं निस्राणं जननमरणव्याधिकलितं जगन्मिथ्यात्वार्थैरहमहमिकालिङ्गितमिदम्। विचिन्त्यैवं सन्तो विमलमनसो धर्ममतयस् तपः कर्तुं वृत्तास्तदपसृतये जैनमनघम्॥
MSS_1374 अनित्यं यौवनं रूपं जीवितं द्रव्यसंचयः। ऐश्वर्यं प्रियसंवासो गृध्येदेषु न पण्डितः॥
MSS_1375 अनित्यतासमाख्यानं विषयादिविडम्बनम्। पश्चात्तापस्य कथनं कालस्य चरितं तथा॥
MSS_1376 अनित्यते जगन्निन्द्ये वन्दनीयासि संप्रति। या करोषि प्रसङ्गेन दुःखानामप्यनित्यताम्॥
MSS_1377 अनित्यत्वे कृतमतिर् म्लानमाल्येन शोचति। नित्यत्वे कृतबुद्धिस्तु भिन्नभाण्डेऽनुशोचति॥
MSS_1378 अनित्यमिति जानन्तो न भवन्ति भवन्ति च। अथ येनैव कुर्वन्ति नैव जातु भवन्ति ते॥
MSS_1379 अनित्यस्य शरीरस्य सर्वदोषमयस्य च। दुर्गन्धस्य च रक्षार्थं नाहं पापं करोमि वै॥
MSS_1380 अनित्यानि शरीराणि विभवो नैव शाश्वतः। नित्यं संनिहितो मृत्युः कर्तव्यो धर्मसंग्रहः॥
MSS_1381 अनित्ये प्रियसंवासे संसारे चक्रवद्गतौ। पथि संगतमेवैतद् भ्राता माता पिता सखा॥
MSS_1382 अनित्यो विजयो यस्माद् दृश्यते युध्यमानयोः। पराजयश्च संग्रामे तस्माद्युद्धं विवर्जयेत्॥
MSS_1383 अनिद्रो दुःस्वप्नः प्रपतनमनद्रि द्रुमतटं जराहीनः कम्पस्तिमिररहितस्त्राससमयः। अनाघातं दुःखं विगतनिगडो बन्धनविधिः सजीवं जन्तूनां मरणमवनीशाश्रयरसः॥
MSS_1384 अनिधाय मुखे पत्रं पूगं खादति यो नरः। सप्तजन्मदरिद्रत्वम् अन्ते विष्णुस्थितिश्च न॥
MSS_1385 अनिन्दा परकृत्येषु स्वधर्मपरिपालनम्। कृपणेषु दयालुत्वं सर्वत्र मधुरा गिरः॥
MSS_1386 प्राणैरप्युपकारित्वं मित्रायाव्यभिचारिणे। गृहागते परिष्वङ्गः शक्त्या दानं सहिष्णुता॥
MSS_1387 बन्धुभिर्बद्धसंयोगः सुजने चतुरश्रता। तच्चित्तानुविधायित्वम् इति वृत्तं महात्मनाम्॥
MSS_1388 अनिन्द्यमपि निन्दन्ति स्तुवन्त्यस्तुत्यमुच्चकैः। स्वापतेयकृते मर्त्याः किं किं नाम न कुर्वते॥
MSS_1389 अनिबन्धनकचबन्धनम् अनिदानं दानमुत्तरीयस्य। आकस्मिकमन्दस्मितम् अपहस्तयतीव बाल्यमेतस्याः॥
MSS_1390 अनिभालित एव केवलं खनिगर्भे निधिरेष जीर्यतु। न तु सीदतु मूल्यहानितो वणिजालोकनगोचरीकृतः॥
MSS_1391 अनिमिषमविरामा रागिणां सर्वरात्रं नवनिधुवनलीलाः कौतुकेनातिवीक्ष्य। इदमुदवसितानामस्फुटालोकसंपन् नयनमिव सनिद्रं घूर्णते दैपमर्चिः॥
MSS_1392 अनियतरुदितस्मितं विराजत्- कतिपयकोमलदन्तकुड्मलाग्रम्। वदनकमलकं शिशोः स्मरामि स्खलदसमञ्जसमुग्धजल्पितं ते॥
MSS_1393 अनियुक्ता हि साचिव्ये यद्वदन्ति मनीषिणः। अनुरागद्रवस्यैताः प्रणयस्यातिभूमयः॥
MSS_1394 अनिराकृततापसंपदं फलहीनां सुमनोभिरुज्झिताम्। खलतां खलनामिवासतीं प्रतिपद्येत कथं बुधो जनः॥
MSS_1395 अनिरीक्षणमेव दृष्टिरार्द्रा परिहासालपनानि मौनमेव। अवधीरणमेव चाभियोगो विनिगूढोऽपि हि लक्ष्यतेऽनुरागः॥
MSS_1396 अनिर्घातं धाराधरमशमनीयं निधिरपाम् अकाठिन्यं चिन्तामणिमजडभूतं सुरतरुम्। अभित्त्वोपादाय प्रभुरपशुवृत्तिं च सुरभिं परार्थैकस्वार्थानकृत पुरुषानादिपुरुषः॥
MSS_1397 अनिर्जयेन द्विषतां यस्यामर्षः प्रशाम्यति। पुरुषोक्तिः कथं तस्मिन् ब्रूहि त्वं हि तपोधन॥
MSS_1398 कृतं पुरुषशब्देन जातिमात्रावलम्बिना। योऽङ्गीकृतगुणैः श्लाध्यः सविस्मयमुदाहृतः॥
MSS_1399 ग्रसमानमिवौजांसि सदसा गौरवेरितम्। नाम यस्याभिननदन्ति द्विषोऽपि स पुमान्पुमान्॥
MSS_1400 अनिर्दयोपभोगस्य रूपस्य मृदुनः कथम्। कठिनं खलु ते चेतः शिरीषस्येव बन्धनम्॥
MSS_1401 अनिर्लोडितकार्यस्य वाग्जालं वाग्मिनो वृथा। निमित्तादपराद्धेषोर् धानुष्कस्येव वल्गितम्॥
MSS_1402 अनिर्वाच्यमनिर्भिन्नम् अपरिच्छिन्नमव्ययम्। ब्रह्मेव सुजनप्रेम दुःखमूलनिकृन्तनम्॥
MSS_1403 अनिर्वृतं तथा मन्दं परलोकपराङ्मुखम्। नरकाय न सद्गत्यं कुपुत्रालम्बिजन्म वै॥
MSS_1404 अनिर्वेदः श्रियो मूलं चञ्चुर्मे लोहसंनिभा। अहोरात्राणि दीर्घाणि समुद्रः किं न शुष्यति॥
MSS_1405 अनिर्वेदः श्रियो मूलं दुःखनाशे सुखस्य च। महान् भवत्यनिर्विण्णः सुखं चात्यन्तमश्नुते॥
MSS_1406 अनिर्वेदः श्रियो मूलम् अनिर्वेदः परं सुखम्। अनिर्वेदो हि सततं सर्वार्थेषु प्रवर्तकः॥
MSS_1407 अनिर्वेदो हि सततं सर्वार्थेषु प्रवर्तकः। करोति सफलं जन्तोः कर्म यच्च करोति सः॥
MSS_1408 अनिल निखिलविश्वं प्राणिति त्वत्प्रयुक्तं सपदि च विनिमीलत्याकुलं त्वद्वियोगात्। वपुरसि परमेशस्याचितं नोचितं ते सुरभिमसुरभिं वा यत्समं स्वीकरोषि॥
MSS_1409 अनिशं नयनाभिरामया रमया संमदिनो मुखस्य ते। निशि निःसरदिन्दिरं कथं तुलयामः कलयापि पङ्कजम्॥
MSS_1410 अनिशं मतङ्गजानां बृंहितमाकर्ण्यते यथा विपिने। मन्ये तथा न जीवति गजेन्द्रपलकवलनः सिंहः॥
MSS_1411 अनिशमपि मकरकेतुर् मनसो रुजमावहन्नभिमतो मे। यदि मदिरायतनयनां तामधिकृत्य प्रहरतीति॥
MSS_1412 अनिश्चितैरध्यवसायभीरुभिर् यथेष्टसंलापरतिप्रयोजनैः। फले विसंवादमुपागता गिरः प्रयान्ति लोके परिहासवस्तुताम्॥
MSS_1413 अनिष्टः कन्यकाया यो वरो रूपान्वितोऽपि यः। यदि स्यात्तस्य नो देया कन्या श्रेयोऽभिवाञ्छता॥
MSS_1414 अनिष्टदः क्षितीशानां भूकम्पः संध्ययोर्द्वयोः। दिग्दाहः पीतवर्णत्वाद् राज्ञां चानिष्टदः परः॥
MSS_1415 अनिष्टयोगात् प्रियविप्रयोगतः परापमानाद्धनहीनजीवितात्। अनेकजन्मव्यसनप्रबन्धतो बिभेति नो यस्तपसो बिभेति सः॥
MSS_1416 अनिष्टसम्प्रयोगाच्च विप्रयोगात्प्रियस्य च। मानुषा मानसैर्दुःखैर् युज्यन्ते अल्पबुद्धयः॥
MSS_1417 अनिष्टादिष्टलाभेऽपि न गतिर्जायते शुभा। यत्रास्ते विषसंसर्गोऽमृतं तदपि मृत्यवे॥
MSS_1418 अनिष्पन्नामपि क्रियां नयोपेतां विचक्षणाः। फलदां हि प्रकुर्वन्ति महासेनापतिर्यथा॥
MSS_1419 अनीर्ष्याः श्रोतारो मम वचसि चेद्वच्मि तदहं स्वपक्षाद्भेतव्यं बहु न तु विप्रपक्षात् प्रभवतः। तमस्याक्रान्तशे कियदपि हि तेजोवयविनः स्वशक्त्या भासन्ते दिवसकृति सत्येव न पुनः॥
MSS_1420 अनीर्ष्युर्गुप्तदारः स्याच् चोक्षः स्यादघृणी नृपः। स्त्रियं सेवेत नात्यर्थं मृष्टं मुञ्जीत नाहितम्॥
MSS_1421 अनीर्ष्युर्गुप्तदारः स्यात् संविभागी प्रियंवदः। श्लक्ष्णो मधुरवाक्स्त्रीणां न चासां वशगो भवेत्॥
MSS_1422 अनीशाय शरीरस्य हृदयं स्ववशं मयि। स्तनकम्पक्रियालक्ष्यैर् न्यस्तं निःश्वसितैरिव॥
MSS_1423 अनीश्वरोऽयं पुरुषो भवाभवे सूत्रप्रोता दारुमयीव योषा। धात्रा तु दिष्टस्य वशे किलायं तस्माद्वद त्वं श्रवणे ध्र्तोऽहम्॥
MSS_1424 अनुकर्तुमपह्नोतुम् अतिवर्तितुमीक्षितुम्। अशक्ये तेजसां पत्यौ मित्रतानुमतिक्षमा॥
MSS_1425 अनुकुरुतः खलसुजनाव् अग्रिमपाश्चात्यभागयोः सूच्याः। विदधाति रन्ध्रमेको गुणवानन्यस्त्वपिदधाति॥
MSS_1426 अनुकूलकलत्रो यस् तस्य स्वर्ग इहैव हि। प्रतिकूलकलत्रस्य नरको नात्र संशयः॥
MSS_1427 अनुकूलमर्थ्यमविरोधि हितं श्रवणीयमागमरहस्ययुतम्। वचनं मदीयमपकर्णयति क्व मनोभवः क्व गुणसंग्रहणम्॥
MSS_1428 अनुकूलवरपुरंध्रिषु पुरुषाणां बद्धमूलरागाणाम्। नयति मनो दुःशीलः कुसुमास्त्रो हीनपात्रेषु॥
MSS_1429 अनुकूलविधायिदैवतो विजयी स्यान् ननु कीदृशो नृपः। विरहिण्यपि जानकी वने निवसन्ती मुदमादधौ कुतः॥
MSS_1430 अनुकूलां विमलाङ्गीं कुलजां कुशलां सुशीलसंपन्नाम्। पञ्चलकारां भार्यां पुरुषः पुण्योदयाल्लभते॥
MSS_1431 अनुकूला सदा तुष्टा दक्षा साध्वी विचक्षणा। एभिरेव गुणैर्युक्ता श्रीरिव स्त्री न संशयः॥
MSS_1432 अनुकूले विधौ देयं यतः पूरयिता हरिः। प्रतिकूले विधौ देयं यतः सर्वं हरिष्यति॥
MSS_1433 अनुकूले सति धातरि भवत्यनिष्टादपीष्टमविलम्बम्। पीत्वा विषमपि शंभुर् मृत्युंजयतामवाप तत्कालम्॥
MSS_1434 अनुकृतगण्डशैलमदमण्डितगण्डतट- भ्रमदलिमण्डलीनिविडगुङ्गुमघोषजुषः। दलयति हेलयैव हरिरुग्रकरान्करिण- स्त्रिजगति तेज एव गुरु नो विकृताकृतिता॥
MSS_1435 अनुक्षणमनुक्षणं क्षितिप रक्ष्यमाणा त्वया प्रयाति विदिशो दश प्रबलकीर्तिरेकाकिनी। इयं नियतमर्थिषु प्रतिदिनं वितीर्णा रमा जहाति न तवान्तिकं द्वितयमेतदत्यद्भुतम्॥
MSS_1436 अनुगतपरितोषितानुजीवी मधुरवचाश्चरितानुरक्तलोकः। सुनिपुणपरमाप्तसक्ततन्त्रो भवति चिरं नृपतिः प्रदीप्तरश्मिः॥
MSS_1437 अनुगन्तुं सतां वर्त्म कृत्स्नं यदि न शक्यते। स्वल्पमप्यनुगन्तव्यं मार्गस्थो नावसीदति॥
MSS_1438 अनुगम्य श्मशानान्तं निवर्तन्तीह बान्धवाः। अग्नौ प्रक्षिप्य पुरुषं ज्ञातयः सुहृदस्तथा॥
MSS_1439 अनुगृहाण शिशूनभिलङ्घिता शबरवारिविहारवनस्थली। विसृज कातरतामिदमग्रतो हरिनि कारुणिकस्य तपोवनम्॥
MSS_1440 अनुग्रहविधौ देव्या मातुश्च मह्दन्तरम्। माता गाढं निबध्नाति बन्धं देवी निकृन्तति॥
MSS_1441 अनुग्रहादेव दिवौकसां नरो निरस्य मानुष्यकमेति दिव्यताम्। अयोविकारे स्वरितत्वमिष्यते कुतोऽयसां सिद्धरसस्पृशामपि॥
MSS_1442 अनुचरति शशाङ्कं राहुदोषेऽपि तारा पतति न वनवृक्षे याति भूमिं लता च। त्य्जति न च करेणुः पङ्कलग्नं गजेन्द्रं व्रजतु चरतु धर्मं भर्तृनाथा हि नार्यः॥
MSS_1443 अनुचितकर्मारम्भः स्वजनविरोधो बलीयसा स्पर्धा। प्रमदाजनविश्वासो मृत्योर्द्वाराणि चत्वारि॥
MSS_1444 अनुचितफलाभिलाषी नित्यं विधिना निवार्यते पुरुषः। द्राक्षाविपाकसमये मुखपाको भवति काकानाम्॥
MSS_1445 अनुचितमुचितं वा कर्म कोऽयं विभागो भगवति परमास्तां भक्तियोगो द्रढीयान्। किरति विषमहीन्द्रः सान्द्रपीयूषमिन्दुर् द्वयमपि स महेशो निर्विशेषं बिभर्ति॥
MSS_1446 अनुचितमेवाचरितं पशुपतिना यद्विधेः शिरश्छिन्नम्। छिन्नो न चास्य हस्तो येनायं दुर्लिपिं लिखति॥
MSS_1447 अनुचिते यदि कर्मणि युज्यते शठधिया प्रभुणा सगुणो जनः। भवति नास्य गुणापचयस्ततः पदगतस्य किरीटमणेरिव॥
MSS_1448 अनुच्चनीचचलताम् अङ्गानां चलपादताम्। कटिकूर्परशीर्षांशकर्णानां समरूपताम्॥
MSS_1449 रम्यां प्रतीकविश्रान्तिम् उरसश्च समुन्नतिम्। अभ्यासाभ्यर्हितं प्राहुः सौष्ठवं नृत्यवेदिनः॥
MSS_1450 अनुच्छिष्टो देवैरपरिदलितो राहुदशनैः कलङ्केनास्पृष्टो न खलु परिभूतो दिनकृता। कुहूभिर्नो लुप्तो न च युवतिवक्त्रेण विजितः कलानाथः कोऽयं कनकलतिकायामुदयते॥
MSS_1451 अनुजगुरथ दिव्यं दुन्दुभिध्वानमाशाः सुरकुसुमनिपातैर्व्योम्नि लक्ष्मीर्वितेने। प्रियमिव कथयिष्यन्नालिलिङ्ग स्फुरन्तीं भुवमनिभृतवेलावीचिबाहुः पयोधिः॥
MSS_1452 अनुज्झितसुहृद्भावः सुहृदां दुर्हृदामपि। सम इत्येव भाव्योऽपि नम इत्यभिभाष्यते॥
MSS_1453 अनुत्कीर्णा यथा पङ्के पुत्रिका वाथ दारुणि। वर्णा यथा मषीकल्के तथा सर्गे स्थिताः परे॥
MSS_1454 अनुत्तमानुभावस्य परैरपिहितौजसः। अकार्यसुहृदोऽस्माकम् अपूर्वास्तव कीर्तयः॥
MSS_1455 अनुत्थाने ध्रुवो नाशः प्राप्तस्यानागतस्य च। प्राप्यते फलमुत्थानाल् लभते चार्थसंपदम्॥
MSS_1456 अनु त्वा तात जीवन्तु सुहृदः साधुभिः सह। पर्जन्यमिव भूतानि स्वादुद्रुममिवाण्डजाः॥
MSS_1457 अनुत्सूत्रपदन्यासा सद्वृत्तिः सन्निबन्धना। शब्दविद्येव नो भाति राजनीतिरपस्पशा॥
MSS_1458 अनुदितसटावंसौ नातिस्फुटाः करजाङ्कुरा दशनमुकुलोद्भेदः स्तोको मुखे मृदु गर्जितम्। मृगपतिशिशोर्नास्त्यद्यापि क्रिया स्वकुलोचिता मदकृतमहागन्धस्यान्ध्यं व्यपोहति दन्तिनाम्॥
MSS_1459 अनुदिनमतितीव्रं रोदिषीति त्वमुच्चैः सखि किल कुरुषे त्वं वाच्यतां मे मुधैव। हृदयमिदमनङ्गाङ्गारसङ्गाद्विलीय प्रसरति बहिरम्भः सुस्थिते नैतदश्रु॥
MSS_1460 अनुदिनमधिकं ते कम्पते कायवल्ली शिव शिव नयनान्तं नाश्रुधारा जहाति। कथय कथय कोऽयं यत्कृते कोमलाङ्गि त्यजति न परिणद्धं पाण्डिमानं कपोलः॥
MSS_1461 अनुदिनमनुकूलमाचरन्तं विहितमतिः प्रतिकूलमाचरेत् कः। शमितगरलजातकण्ठदाहं शितिकण्ठः शशिनं शिरह्सु धत्ते॥
MSS_1462 अनुदुनमनुरक्तः पद्मिनीचक्रवाले नवपरिमलमाद्यच्चञ्चरीकानुकर्षी। कलितमधुरपद्मः कोऽपि गम्भीरवेदी जयति मिहिरकन्याकूलवन्याकरीन्द्रः॥
MSS_1463 अनुदिनमभ्यासदृढैः सोढुं दीर्घोऽपि शक्यते विरहः। प्रत्यासन्नसमाग म- मुहूर्तविघ्नोऽपि दुर्विषः॥
MSS_1464 अनुदेहमागतवतः प्रतिमां परिणायकस्य गुरुमुद्वहता। मुकुरेण वेपथुभृतोऽतिभरात् कथमप्यपाति न वधूकरतः॥
MSS_1465 अनुद्घुष्टः शब्दैरथ च घटनातः स्फुटरसः पदानामर्थात्मा रमयति न तूत्तानितरसः। यथा दृश्यः किंचित्पवनचलचीनांशुकतया स्तनाभोगः स्त्रीणां हरति न तथोन्मुद्रिततनुः॥
MSS_1466 अनुनयगुरोर्गोष्ठीबन्धो मुखासवसंपदां शपथविवरं विस्रब्धानां धियां प्रथमातिथिः। अविनयवचोवादस्थानं पुरंध्रिषु पप्रथे मदविलसितस्यैकाचार्यश्चिरं रतिविभ्रमः॥
MSS_1467 अनुनयति पतिं न लज्जमाना कथयति नापि सखीजनाय किंचित्। प्रसरति मलयानिले नवोढा वहति परंतु चिराय शून्यमन्तः॥
MSS_1468 अनुनयमगृहीत्वा व्याजसुप्ता पराची रुतमथ कृकवाकोस्तारमाकर्ण्य कल्ये। कथमपि परिवृत्ता निद्रयान्धा किल स्त्री मुकुलितनयनैवाश्लिष्यति प्राणनाथम्॥
MSS_1469 अनुनेतुं मानिन्या दयितश्चरणे सरागचरणायाः। यावत् पतितः स तया तत्क्षणमवधीरितः कस्मात्॥
MSS_1470 अनुपायेन कर्माणि विपरीतानि यानि च क्रियमाणानि दुष्यन्ति हवींष्यप्रयतेष्विव॥
MSS_1471 अनुपालयतामुदेष्यतीं प्रभुशक्तिं द्विषतामनीहया। अपयान्त्यचिरान्महीभुजां जननिर्वादभयादिव श्रियः॥
MSS_1472 अनुपोष्य त्रिरात्राणि तिर्थान्यनभिगम्य च। अदत्त्वा काञ्चनं गाश्च दरिद्रो नाम जायते॥
MSS_1473 अनुप्रासिनि सन्दर्भे गोनन्दनसमः कुतः। यथार्थनामतैवास्य यद्वा वदति चारुताम्॥
MSS_1474 अनुबन्धं क्षयं हिंसाम् अनपेक्ष्य च पौरुषम्। मोहादारभ्यते कर्म यत्तत्तामसमुच्यते॥
MSS_1475 अनुबन्धं च संप्रेक्ष्य विपाकांश्चैव कर्मणाम्। उत्थानमात्मनश्चैव धीरः कुर्वीत वा न वा॥
MSS_1476 अनुबन्धानवेक्षेत सानुबन्धेषु कर्मसु। संप्रधार्य च कुर्वीत न वेगेन समाचरेत्॥
MSS_1477 अनुभवं वदनेन्दुरुपागमन् नियतमेष यदस्य महात्मनः। क्षुभितमुत्कलिकातरलं मनः पय इव स्तिमितस्य महोदधेः॥
MSS_1478 अनुभवत ददत वित्तं मान्यान् मानयत सज्जनान् भजत। अतिपरुषपवनविलुलित- दीपशिखाचञ्चला लक्ष्मीः॥
MSS_1479 अनुभवत युवत्यो भाग्यवत्यो नितान्तं कुसुमवलयवेलासङ्गखेलासुखानि। मम तु मधुकराणां वाटपाटच्चराणां सपदि पतति धाटी पुष्पवाटीनिवेशे॥
MSS_1480 अनुभवन्नवदोलमृतूत्सवं पटुरपि प्रियकण्ठजिघृक्षया। अन्यदासनरज्जुपरिग्रहे भुजलतां जलतामबलाजनः॥
MSS_1481 अनुभाववता गुरु स्थिरत्वाद् अविसंवादि धनुर्धनंजयेन। स्वबलव्यसनेऽपि पीड्यमानं गुणवन्मित्रमिवानतिं प्रपेदे॥
MSS_1482 अनुभूतचरेषु दीर्घिकाणाम् उपकण्थेषु गतागतैकतानाः। मधुपाः कथयन्ति पद्मिनीनां सलिलैरन्तरितानि कोरकाणि॥
MSS_1483 अनुभूतभवव्यवस्थितिर् जनताकानरताभिलाषिणी। तदवैमि सुखेन संसृतौ कलितानङ्गतयैव निसृतिः॥
MSS_1484 अनुभूतमिदं लोके यद्बध्वा बलवत्तरैः। ईश्वरैर्दुर्बलः कृष्यः क्रतौ पशुरिवाबलः॥
MSS_1485 अनुमतमिवानेतुं जोषं तमीतमसां कुलं दिशि दिशि दृशो विन्यस्यन्त्यः श्रियाङ्कुरिताञ्जनाः। मदनहुतभुग्धूमच्छायैः पटैरसितैर्वृताः प्रययुररसद्भूषैरङ्गैः प्रियानभिसारिकाः॥
MSS_1486 अनुमतिसरसं विमुच्य चूतं नवनवमञ्जुलमञ्जरीपरीतम्। अपि पिकदयिते कथं मतिस्ते घटयति निश्फलपिप्पलेऽवलेपम्॥
MSS_1487 अनुममार न मार कथं नु सा रतिरतिप्रथितापि पतिव्रता। इयदनाथवधूवधपातकी दयितयापि तयासि किमुज्ज्ञितः॥
MSS_1488 अनुमरणे व्यवसायं स्त्रीधर्मे कः करोति सविवेकः। संसारमुक्त्युपायं दण्डग्रहणं व्रतं हित्वा॥
MSS_1489 अनुययौ विविधोपलकुण्डल- द्युतिवितानकसंवलितांशुकम्। धृतधनुवलयस्य पयोमुचः शबलिमा बलिमानमुषो वपुः॥
MSS_1490 अनुयाताने कजनः परपुरुषैरुह्यतेऽस्य निजदेहः। अधिकारस्थः पुरुषः शव इव न शृणोति वीक्षते कुमतिः॥
MSS_1491 अनुयाति न भर्तारं यदि दैवात् कथंचन। तथापि शीलं संरक्ष्यं शीलभङ्गात् पतत्यधः॥
MSS_1492 अनुयास्यन् मुनितनयां सहसा विनयेन वारितप्रसरः। स्थानादनुच्चलन्नपि गत्वेव पुनः प्रतिनिवृत्तः॥
MSS_1493 अनुयुक्तो दस्युवधे रणे कुर्यात् पराक्रमम्। नास्य कृत्यमतः किंचिद् अन्यद् दस्युनिबर्हणात्॥
MSS_1494 अनुरक्तजनविरक्ता नम्रोत्सिक्ता विरक्तरागिण्यः। वञ्चकवचनासक्ता नार्यः सद्भावशङ्किन्यः॥
MSS_1495 अनुरक्तेन ह्र्ष्टेन तुष्टेन जगतीपतिः। अल्पेनापि स्वसैन्येन भूमिं जयति भूमिपः॥
MSS_1496 अनुरञ्जिता अपि गुणैर् न नमन्ति प्रकृतयो विना दण्डात्। अङ्कगतापि न वीणा कलमधुरमताडिता क्वणति॥
MSS_1497 अनुरञ्जय राजानं मा जानन् जातु कोपयेः प्रकृतीः। एतद्द्वयानुराग- स्थिरया तिष्ठ प्रतिष्ठयाश्लिष्टः॥
MSS_1498 अनुरागं जनो याति परोक्षे गुणकीर्तनम्। न बिभ्यति च सत्त्वानि सिद्धेर्लक्षणमुत्तमम्॥
MSS_1499 अनुरागवती संध्या दिवसस्तत्पुरःसरः। अहो दैवगतिश्चित्रा तथापि न समागमः॥
MSS_1500 अनुरागवन्तमपि लोचनयोर् दधतं वपुः सुखमतापकरम्। निरकासयद्रविमपेतवसुं वियदालयादपरदिग्गणिका॥
MSS_1501 अनुरागवर्तिना तव विरहेणोग्रेण सा गृहीताङ्गी। त्रिपुररिपुणेव गौरी वरतनुरर्धावशिष्टेव॥
MSS_1502 अनुरागादभिसरतो लङ्घितजलधेः कलाधिनाथस्य। रजनीमुखचुम्बनतः शिथिलितमलकं कलङ्कमाकलये॥
MSS_1503 अनुरागो वृथा स्त्रीषु स्त्रीषु गर्वो वृथा तथा। पृइयोऽहम् सर्वदा ह्यस्या ममैषा सर्वदाप्रिया॥
MSS_1504 अनुरूपमिदं कूप छद्मच्छन्नस्य किं न ते। सन्मार्गविभ्रमान्मार्गपातोऽयं यन्निपातितः॥
MSS_1505 अनुरूपेण संसर्गं प्राप्य सर्वोऽपि मोदते। दिनं तेजोनिधिर्यद्वद् रत्रिं दोषाकरस् तथा॥
MSS_1506 अनुलेपनानि कुसुमान्यबलाः कृतमन्यवः पतिषु दीपशिखाः। समयेन तेन चिरसुप्तमनो- भवबोधनं सममबोधिषत॥
MSS_1507 अनुलोमेन बलिनं प्रतिलोमेन दुर्जनम्। आत्मतुल्यबलं शत्रुं विनयेन बलेन वा॥
MSS_1508 अनुवनं वनराजिवधूमुखे बहलरागजवाधरचारुणि। विकचबाणदलावलयोऽधिकं रुरुचिरे रुचिरेक्षणविभ्रमाः॥
MSS_1509 अनुवनमनुयान्तं बाष्पवारि त्यजन्तं मुदितकमलदामक्षाममालोक्य रामम्। दिनमपि रविरोचिस्तापमन्तः प्रपेदे रजनिरपि च ताराबाष्पबिन्दून् बभार॥
MSS_1510 अनुवनमनुशैलं तामनालोक्य सीतां प्रतिदिनमतिदीनं वीक्ष्य रामं विरामम्। गिरिरशनिमयोऽयं यस्तदा न द्विधाभूत् क्षितिरपि न विदीर्णा सापि सर्वंसहैव।
MSS_1511 अनुवादयिता वाद्यं नृत्यसि यत्त्वयि सुरेश्वरः साक्षात्। पक्षश्च तेऽजवन्द्यस् तदसि कलापिन् परं धन्यः॥
MSS_1512 अनुवेलं निहन्यन्ते यस्य सिन्धोरिवोद्यमाः। तं प्रमथ्य श्रियं कोऽपि विपक्षो भूभृदुद्धरेत्॥
MSS_1513 अनुशयवत्येवोक्ता प्रोष्यत्पतिका न भेदतो बहुभिः। परदेशादागच्छत्- पतिकापि यथा प्रमुदितैव॥
MSS_1514 अनुशासद्धि धर्मेण व्यवहारेण संस्थया। न्यायेन च चतुर्थेन चतुरन्तां महीं जयेत्॥
MSS_1515 अनुशीलितकुञ्जवाटिकायां जघनालंकृतपीतशाटिकायाम्। मुरलीकलकूजिते रतायां मम चेतोऽस्तु कदम्बदेवतायाम्॥
MSS_1516 अनुशोचनमस्तविचारमना विगतस्य मृतस्य च यः कुरुते। स गते सलिले तनुते वरणं भुजगस्य गतस्य गतिं क्षिपति॥
MSS_1517 अनुष्ठानेन रहितां पाठमात्रेण केवलम्। रञ्जयत्येव या लोकं किं तया शुकविद्यया॥
MSS_1518 अनुष्ठितं तु यद् देवैर् ऋषिभिर्यदनुष्ठितम्। नानुष्ठेयं मनुष्यैस्तु तदुक्तं कर्म आचरेत्॥
MSS_1519 अनुष्ठितेषु कार्येषु यो गुह्यं न प्रकाशयेत्। स तत्र लभते सिद्धिं जलमध्ये कपिर्यथा॥
MSS_1520 अनुसरति करिकपोलं भ्रमरः श्रवणेन ताड्यमानोऽपि। गणयति न तिरस्कारं दानान्धविलोचनो नीचः॥
MSS_1521 अनुसर सरस्तीरं वैरं किमत्र सहात्मना कतिपयपयःपाणम् मानिन् समाचर चातक। प्रलयपवनैरस्तं नीतः पुरातनवारिदो यदयमदयं कीलाजालं विमुञ्चति नूतनः॥
MSS_1522 अनूढा मन्दिरे यस्य रजः प्राप्नोति कन्यका। पतन्ति पितरस् तस्य स्वर्गस्था अपि तैर्गुणैः॥
MSS_1523 अनूनवेगादयमद्वितीयश् च्छायातुरङ्गादिव लज्जमानः। खुरोद्धुतैर्वीर तुरङ्गमस्ते रजोभिरह्णनां पतिमावृणोति॥
MSS_1523A अन्र्जुत्वमसद्भावं कार्पण्यं चलचित्तता। पुंसां मित्रेषु ये दोषास् ते वेश्यासु गुणाः स्मृताः॥
MSS_1524 अनृतं च समुत्कर्षे राजगामि च पैशुनम्। गुरोश्चालीकनिर्बन्धः समानि ब्रह्महत्यया॥
MSS_1525 अनृतं चाटुवादश्च धनयोगो महानयम्। सत्यं वैदुष्यमित्येष योगो दारिद्र्यकारकः॥
MSS_1526 अनृतं सत्यमित्याहुः सत्यं चापि तथानृतम्। इति यास्ताः कथं वीर संरक्ष्याः पुरुषैरिह॥
MSS_1527 अनृतं साहसं माया मूर्खत्वमतिलुब्धता। अशौचत्वं निर्दयत्वं स्त्रीणां दोषाः स्वभावजाः॥
MSS_1528 अनृतपटुता क्रौर्ये चित्तं सतामवमानिता मतिरविनये धर्मे शाठ्यं गुरुष्वपि वञ्चनम्। ललितमधुरा वाक्प्रत्यक्षे परोक्षविभाषिणी कलियुगमहाराजस्यैताः स्फुरन्ति विभूतयः॥
MSS_1529 अन्र्तमनृतमेतद्यस्तुधासूतिरिन्दुर् नियतमयमनार्यो निर्गतः कालकूटात्। हृदयदहनदक्षा दारुणा चान्यथेयं वद सखि मधुरत्वे मोहशक्तिः कुतोऽस्य॥
MSS_1530 अनृते धर्मभग्ने च न शुश्रूषति चाप्रिये। न प्रियं न हितं वाच्यं सद्भिरेवेति निन्दिताः॥
MSS_1531 अनेकगतिचित्रितं विविधजातिभेदाकुलं समेत्य तनुमद्गणः प्रचुरचित्रचेष्टोद्यतः। पुरार्जितविचित्रकर्मफलभुग्विचित्रां तनुं प्रगृह्य नटवत् सदा भ्रमति जन्मरङ्गाङ्गणे॥
MSS_1532 अनेकचित्तमन्त्रश्च द्वेष्यो भवति मन्त्रिणाम्। अनवस्थितचित्तत्वात् कर्ये तैः समुपेक्ष्यते॥
MSS_1533 अनेकजन्मसंभूतं पापं पुंसां प्रणश्यति। स्नानमात्रेण गङ्गायां सद्यः पुण्यस्य भाजनम्॥
MSS_1534 अनेकजीवघातोत्थं म्लेच्छोच्छिष्टं मलाविलम्। मलाक्तपात्रनिक्षिप्तं किं शौचं लिहतो मधु॥
MSS_1535 अनेकदोषदुष्टस्य कायस्यैको महान् गुणः। यो यथा वर्तयत्येनं तं तथैवानुवर्तते॥
MSS_1536 अनेकदोषदुष्टस्य मधुनोऽपास्तदोषताम्। यो ब्रूते तद्रसासक्तः सोऽसत्याम्बुधिरस्तधीः॥
MSS_1537 अनेकधेति प्रगुणेन चेतसा विविच्य मिथ्यात्वमलं सदूषणम्। विमुच्य जैनेन्द्रमतं सुखावहं भजन्ति भव्या भवदुःखभीरवः॥
MSS_1538 अनेकपर्यायगुणैरुपेतं विलोक्यते येन समस्ततत्त्वम्। तदिन्द्रियानिन्द्रियभेदभिन्नं ज्ञानं जिनेन्द्रैर्गदितं हिताय॥
MSS_1539 अनेकभवसंचिता इह हि कर्मणा निर्मिताः प्रियाप्रियवियोगसंगमविपत्तिसंपत्तयः। भवन्ति सकलास्विमा गतिषु सर्वदा देहिनां जरामरणवीचिके जननसागरे मज्जताम्॥
MSS_1540 अनेकमलसंभवे कृमिकुलैः सदा संकुले विचित्रबहुवेदने बुधविनिन्दिते दुःसहे। भ्रमन्नयमनारतं व्यसनसंकटे देहवान् पुरार्जितवशो भवे भवति भामिनीगर्भके॥
MSS_1541 अनेकमुखपापात्मा छद्मसंदर्शिताश्रमः। कर्बुरप्रकृतिः कश्चित् कापेयकलहोचितः॥
MSS_1541A अनेकयुद्धविजयी संधानंयस्य गच्छति। तत्प्रतापेन तस्याशु वशं गच्छन्ति विद्विषः॥
MSS_1542 अनेकराज्यान्तरितम् अतिक्षिप्तं न युध्यते। अन्तर्गतामित्रशल्यम् अन्तःशल्यं हि न क्षमम्॥
MSS_1544 अनेकवर्णपदतां वाग्विद्युदिव बिभ्रती। अभ्रान्तेषु सदा सारसङ्गिषु स्यात् स्फुरद्गुणा॥
MSS_1545 अनेकविद्वज्जनरत्नपूर्णं वे दोदकन्यायतरङ्गरम्यम्। अलङ्घनीयं गुरुतीर्थमेकं सभासमुद्रं शिरसा नमामि॥
MSS_1546 अनेकशास्त्रं बहु वेदितव्यम् अल्पश्च कालो बहवश्च विघ्नाः। यत् सारभूतं तदुपासितव्यं हंसो यथा क्षीरमिवाम्बुमध्यात्॥
MSS_1547 अनेकसंशयोच्छेदि परोक्षार्थस्य दर्शकम्। सर्वस्य लोचनं शास्त्रं यस्य नास्त्यन्ध एव सः॥
MSS_1548 अनेकसुषिरं कान्तं वादि स्त्रीमुखपङ्कजम्। पश्य कान्ते वनस्यान्ते नेत्रश्रुतिमनोरमम्॥
MSS_1549 अनेकसुषिरं वाद्यं कान्तं च ऋषिसंज्ञितम्। चक्रिणा च सदाराध्यं यो जानाति स पण्डितः॥
MSS_1550 अनेके फणिनः सन्ति भेकह्बक्षणतत्पराः। एक एव हि शेषोऽयं धरणीधरणक्षमः॥
MSS_1551 अनेकैर्नायकगुणैः सहितः सखि मे पतिः। स एव यदि जारः स्यात् सफलं जीवितं भवेत्॥
MSS_1552 अनेन कल्याणि मृणालकोमलं व्रतेन गात्रं ग्लपयस्यकारणम्। प्रसादमाकाङ्क्षति यस्तवोत्सुकः स किं त्वया दासजनः प्रसाद्यते॥
MSS_1553 अनेन कस्यापि कुलाङ्कुरेण स्पृष्टस्य गात्रेषु सुखं ममैवम्। कां निर्वृतिं चेतसि तस्य कुर्याद् यस्यायमङ्गात् कृतिनः प्ररूढः॥
MSS_1554 अनेन किं न पर्याप्तं मांसस्य परिवर्जनम्। यत्पाटितं तृणेनापि स्वमङ्गं परिदूयते॥
MSS_1555 अनेन कुम्भद्वयसंनिवेश- संलक्ष्यमाणेन कुचद्वयेन उन्मज्जता यौवनवारणेन वापीव तन्वङ्गि तरङ्गितासि॥
MSS_1556 अनेन तनुमद्यया मुखरनूपुराराविणा नवाम्बुरुहकोमलेन चरणेन संभावितः। अशोक यदि सद्य एव कुसुमैर्न संपत्स्यसे वृथा वहसि दोहदं ललितकामिसाधारणम्॥
MSS_1557 अनेन तव पुत्रस्य प्रसुप्तस्य वनान्तरे। शिखामारुह्य हस्तेन खड्गेन निहतं शिरः॥
MSS_1558 अनेन त्वं स्वरूपेण पुष्पबाणैश्च पञ्चभिः। मोहयन् पुरुषान् स्त्रीश्च कुरु सृष्टिं सनातनीम्॥
MSS_1559 अनेन धर्मः सविशेषमद्य मे त्रिवर्गसारः प्रतिभाति भाविनि। त्वया मनोनिर्विषयार्थकामया यदेक एव प्रतिगृह्य सेव्यते॥
MSS_1560 अनेन पुरुषो देहान् उपादत्ते विमुञ्चति। हर्षं शोकं भयं दुःखं सुखं चानेन विन्दति॥
MSS_1561 अनेन भवति श्रेष्ठो मुच्यन्ते च सभासदः। कर्तारमेनो गच्छेच्च निन्द्यो यत्र हि निन्द्यते॥
MSS_1562 अनेन मर्त्यदेहेन यल्लोकद्वयशर्मदम्। विचिन्त्य तदनुष्ठेयं हेयं कर्म ततोऽन्यथा॥
MSS_1563 अनेन यूना सह पार्थिवेन रम्भोरु कच्चिन् मनसो रुचिस्ते। सिप्रातरङ्गानिलकम्पितासु विहर्तुमुद्यानपरंपरासु॥
MSS_1564 अनेन योगराजेन धूपिताम्बरभूषणः। धूपिताङ्गस्त्रिभुवनं मनुजः कुरुते वशम्॥
MSS_1565 अनेन योगेन विवृद्धतेजा निजां परस्मै पदवीमयच्छन्। समाचराचारमुपात्तशस्त्रो जपोपवासाभिषवैर्मुनीनाम्॥
MSS_1566 अनेन रम्भोरु भवन्मुखेन तुषारभानोस्तुलया जितस्य। ऊनस्य नूनं परिपूरणाय ताराः स्फुरन्ति प्रतिमानखण्डाः॥
MSS_1567 अनेन वीतरागेण बुद्धेनेवाधरेण ते। दूति निर्व्याजमाख्याता सर्ववस्तुषु शून्यता॥
MSS_1568 अनेन सर्वार्थिकृतार्थिता कृता हृतार्थिनौ कामगवीसुरद्रुमौ। मिथःपयःसेचनपल्लवाशनैः प्रदाय दानव्यसनं समाप्नुतम्॥
MSS_1569 अनेन सार्धं तव यौवनेन कोटिं परामच्छिदुरोऽध्यरोहत्। प्रेमापि तन्वि त्वयि वासवस्य गुणोऽपि चापे सुमनःशरस्य॥
MSS_1570 अनेन सार्धं विहराम्बुराशेस् तीरेषु तालीवनमर्मरेषु। द्वीपान्तरानीतलवङ्गपुष्पैर् अपाकृतस्वेदलवा मरुद्भिः॥
MSS_1571 अनेन सिध्यति ह्येतन्ममाप्येष पराक्रमः। एवं ज्ञात्वा चरेद्यस्तु सफलास्तस्य बुद्धयः॥
MSS_1572 अनेनैव प्रकारेण त्रयो ग्रीवाश्रिताः शुभाः। ललाटे युगलावर्तौ चन्द्रार्कौ शुभकारकौ॥
MSS_1573 अनैश्वर्ये तृषा भार्या पथि क्षेत्रे त्रिधा कृषिः। लम्बकः साक्षिणश्चैव पञ्चानर्था असंकृताः॥
MSS_1574 अनौचित्यादृते नान्यद् रसभङ्गस्य कारणम्। प्रसिद्धौचित्यबन्धस्तु रसस्योपनिषत् परा॥
MSS_1575 अनौचित्येन कन्यासु पुरस्त्रीषु च या रतिः। स कामो हि क्षितीन्द्राणाम् अरिषड्वर्गपूर्वजः॥
MSS_1576 अन्तःकटुरपि लघुरपि सद्वृत्तं यः पुमान् न संत्यजति। स भवति सद्यो वन्द्यः सर्षप इव सर्वलोकस्य॥
MSS_1577 अन्तःकटु सदा प्रेम मानुषं परिलक्ष्यते। हताशान् न करोत्यस्मान् दैवप्रेमैव केवलम्॥
MSS_1578 अन्तःकपालविवरे जिह्वामाकुञ्च्य चार्पयेत्। भ्रूमध्यदृष्टिरमृतं पिबेत् खेचरमुद्रया॥
MSS_1579 अन्तःकरणतत्त्वस्य दम्पत्योः स्नेहसंश्रयात्। आनन्दग्रन्थिरेकोऽयम् अपत्यमिति कथ्यते॥
MSS_1580 अन्तःकरणविकारं गुरुपरिजनसंकटेऽपि कुलटानाम्। जानन्ति तदभियुक्ता भ्रूभङ्गापाङ्गमधुरदृष्टेन॥
MSS_1581 अन्तःकरणशून्योऽपि तृणपूलकपूरुषः सत्कृतः क्षेत्रपतिना समर्थो मृगवारने॥
MSS_1582 अन्तः किंचित् किंचिन् मुक्तानामहह विभ्रमं वहसि। दूराद्दर्शयसि पुनः क्षारोद्गारं जडाधीशः॥
MSS_1583 अन्तः कुटिलतां बिभ्रच् छङ्खः स खलु निष्ठुरः। हुंकरोति यदा ध्मातस् तदैव बहु गण्यताम्॥
MSS_1584 अन्तःकूजदुदारकण्ठमसकृन्मुञ्चेति लोलेक्षणं प्रायः स्मेरकपोलमूलममृतप्रस्यन्दि बिम्बाधरम्। आधूताङ्गुलिपल्लवाग्रमलमित्यानर्तितभ्रूलतं पीतं येन मुखं त्वदीयमबले सोऽहं हि धन्यो युवा॥
MSS_1584A अन्तः केचन केचनापि हि दले केचित् तथा पल्लवे मूले केचन केचन त्वचि फले पुष्पे च केऽपि द्रुमाः। सौरभ्यं नितरां बिभर्त्यविकलः श्रीखण्डषण्डीकृतः सर्वाङ्गे सुरभिर्न कोऽपि ददृशे मुक्त्वा भवन्तं क्वचित्॥
MSS_1585 अन्तःकोपकषायितेऽपि हृदये साधोरसच्चेष्टितैर् भद्राण्येव बहिः क्रियासु वचनान्याविर्भवन्त्यर्थतः। मध्येऽत्यन्तकरालवाडवशिखाशोषेऽपि वारांनिधेः कल्लोलाः प्रकटीभवन्ति सततं मुक्ताफलोद्गारिणः॥
MSS_1587 अन्तःक्रूराः सौम्यमुखा अगाधहृदयाः स्त्रियः। अन्तर्विषा बहिःसौम्या भक्ष्या विषकृता इव॥
MSS_1588 अन्तः क्रोधोज्जिहानज्वलनभवशिखाकारजिह्वावलीढ- प्रौढब्रह्माण्डभाण्डः पृथुभुवनगुहागर्भगम्भीरनादः। दृप्यत्पारीन्द्रमूर्तिर्मुरजिदवतु वः सुप्रभामण्डलीभिः कुर्वन्निर्धूमधूमध्वजनिचितमिव व्योम रोमच्छटानाम्॥
MSS_1589 अन्तःखेदमिवोद्वहन् यदनिशं रत्नाकरो घूर्णते यच्च ध्यानमिवास्थितो न कनकक्षोणीधरः स्यन्दते। जाने दानविलासदानरभसं शौर्यं च ते शुश्रुवान् एको मन्थविघट्टनास्तदपरष्टङ्काहतीः शङ्कते॥
MSS_1590 अन्तःपुरचरैः सार्धं यो न मन्त्रं समाचरेत्। न कलत्रैर्नरेन्द्रस्य स भवेद् राजवल्लभः॥
MSS_1591 अन्तःपुरधनाध्यक्षैर् वैरिदूतैर्निराकृतैः। संसर्गं न व्रजेद् राजम् विना पार्थिवशासनात्॥
MSS_1592 अन्तःपुराणां विहितव्यवस्थः पदे पदेऽहं स्खलितानि रक्षन्। जरातुरः संप्रति दण्डनीत्या सर्वं नृपस्यानुकरोमि वृत्तम्॥
MSS_1593 अन्तःपुरीयसि रणेषु सुतीयसि त्वं पौरं जनं तव सदा रमणीयते श्रीः। दृष्टः प्रियाभिरमृतद्युतिदर्शमिन्द्र- संचारमत्र भुवि संचरसि क्षितीश॥
MSS_1594 अन्तःपुरे पितृतुल्यं मातृतुल्यं महानसे। गोषु चात्मसमं दद्यात् स्वयमेव कृषिं व्रजेत्॥
MSS_1595 अन्तःप्रकाशमिच्छन्तः सदसच्च विवेचितुम्। स्नेहं सूक्तिप्रदीपेऽस्मिन् वर्धयन्तु सुबुद्धयः॥
MSS_1596 अन्तःप्रतप्तमरुसैकतदह्यमान- मूलस्य चम्पकतरोः क्व विकासचिन्ता। प्रायो भवत्यनुचितस्थितिदेशभाजां श्रेयः स्वजीवपरिपालनमात्रमेव॥
MSS_1597 अन्तः प्रविश्य युवचिह्नमुरोऽबलानां येन क्रमेण बत लोडयते मनीषिन्। आश्रित्य तं हि नियमं तत उन्नयेते एतौ कुचौ सपदि हन्ति विदीर्णमध्यात्॥
MSS_1598 अन्तःशरीरपरिशोषमुदग्रयन्तः कीटक्षतस्रुतिभिरस्रमिवोद्वमन्तः। छायावियोगमलिना व्यसने निमग्ना वृक्षाः श्मशानमुपगन्तुमिव प्रवृत्ताः॥
MSS_1599 अन्तःसंतोषचित्तानां संपदस्ति पदे पदे। अन्तर्मलिनचित्तानां सुखं स्वप्नेऽपि दुर्लभम्॥
MSS_1600 अन्तःसंतोषवाष्पैः स्थगयति न दृशस्ताभिराकर्णयिष्यन्न् अङ्गेनानस्तिरोमा रचयति पुलकश्रेणिमानन्दकन्दाम्। न क्षोणीभङ्गभीरुः कलयति च शिरःकम्पनं तन्न विद्मः शृण्वन्नेतस्य कीर्तीः कथमुरगपतिः प्रीतिमाविष्करोति॥
MSS_1601 अन्तःसमुत्थविरहानलतीव्रताप- संतापिताङ्ग करिपुङ्गव मुञ्च शोकम्। धात्रा स्वहस्तलिखितानि ललाटपट्टे को वाक्षराणि परिमार्जयितुं समर्थः॥
MSS_1602 अन्तः समेत्यापि बहिः प्रयाति स्पृष्टा विधत्ते त्ववगूहनानि। दत्त्वाधरं रोदिति शुष्कमेव सैवं विलासैस्तपसाप्यलभ्या॥
MSS_1603 अन्तःसारविहीनानां सहायः किं करिष्यति। मलयेऽपि स्थितो वेणुर् वेणुरेव न चन्दनः॥
MSS_1604 अन्तःसारविहीनानाम् उपदेशो न जायते। मलयाचलसंसर्गान् न वेणुश्चन्दनायते॥
MSS_1605 अन्तःसारैरकुटिलैस् सुस्निग्धैः सुपरीक्षितैः। मन्त्रिभिर्धार्यते राज्यं सुस्तम्भैरिव मन्दिरम्॥
MSS_1606 अन्तःसारोऽपि निर्याति नूनमर्थितया सह। अन्यथा तदवस्थस्य महिमा केन देहिनाम्॥
MSS_1607 अन्तःस्थसुरतारम्भा भिलाषमपि गोपयत्। अन्योन्यं मिथुनं वेत्ति नेत्रे दृष्ट्वैव चञ्चले॥
MSS_1608 अन्तःस्थेनाविरुद्धेन सुवृत्तेनातिचारुणा। अन्तर्भिन्नेन संप्राप्तं मौक्तिकेनापि बन्धनम्॥
MSS_1609 अन्तःस्वीकृतजाह्नवीजलमतिस्वच्छन्दरत्नांकुर- श्रेणीशोणभुजङ्गनायकफणाचक्रोल्लसत्पल्लवम्। भूयादभ्युदयाय मोक्षनगरप्रस्थानभाजामितः प्रत्यूहप्रशमैकपूर्णकलशप्रायं शिरो धूर्जटेः॥
MSS_1610 अन्तकः पर्यवस्थाता जन्मिनः संततापदः। इति त्याज्ये भवे भव्यो मुक्ताव्रुत्तिष्ठते जनः॥
MSS_1611 अन्तकः शमनो मृत्युः पातालं वडवामुखम्। क्षुरधारा विषं सर्पो वह्निरित्येकतः स्त्रियः॥
MSS_1612 अन्तकाय ददता त्वया प्रिया- कायकान्चनलताप्रतिग्रहम्। दीयते बत मदीयजीवनं दक्षिणानिल कुतो न दक्षिणा॥
MSS_1613 अन्तकाले च मामेव स्मरन्मुक्त्वा कलेवरम्। यः प्रयाति स मद्भावं याति नास्त्यत्र संशयः॥
MSS_1614 अन्तकाले हि भूतानि मुह्यन्तीति पुराश्रुतिः। [राज्ञैवं कुर्वता लोके प्रत्यक्षा सा श्रुतिः कृता]॥
MSS_1615 अन्तकोऽपि हि जन्तूनाम् अन्तकालमपेक्षते। न कालनियमः कश्चिद् उत्तमर्णस्य विद्यते॥
MSS_1616 अन्तरं कियदाख्यान्ति सन्तो रघुकिरातयोः। अन्तरं तावदाख्यान्ति सन्तो रघुकिरातयोः॥
MSS_1617 अन्तरङ्गमनङ्गस्य शृङ्गारकुलदैवतम्। अङ्गीकरोति तन्वङ्गी सा विलासमयं वयः॥
MSS_1618 अन्तरङ्गा हि ये राज्ञः परस्वादायिनः शठाः। भृत्या भवन्ति प्रायेण तेभ्यो रक्षेदिमाः प्रजाः॥
MSS_1619 अन्तरायतिमिरोपशान्तये शान्तपावनमचिन्त्यवैभवम्। तं नरं वपुषि कुञ्जरं मुखे मन्महे किमपि तुन्दिलं महः॥
MSS_1620 अन्तर्गतमलो दुष्टस् तीर्थस्नानशतैरपि। न शुध्यति यथा भाण्डं सुराया दाहितं च सत्॥
MSS_1621 अन्तर्गता मदनवह्निशिखावली या सा बाघ्यते किमिह चन्दनपङ्कलेपैः। यत्कुम्भकारपचनोपरि पङ्कलेपस् तापाय केवलमसौ न च तापशान्त्यै॥
MSS_1622 अन्तर्गतैर्गुणैः किं द्वित्रा अपि यत्र साक्षिणो विरलाः। स गुणो गीतेर्यदसौ वनेचरं हरिणमपि हरति॥
MSS_1623 अन्तर्गतो यदि हरिस्तपसा ततः किं नान्तर्गतो यदि हरिस्तपसा ततः किम्। अन्तर्बहिर्यदि हरिस्तपसा ततः किं नान्तर्बहिर्यदि हरिस्तपसा ततः किम्॥
MSS_1624 अन्तर्गाढं चिह्नहीनं विशालं मध्ये स्थूलं स्थूलधारातितीक्ष्णम्। रक्षोवक्षश्छेदनार्थं महान्तं कृत्वा खङ्गं देवराजोतिहृष्टः॥
MSS_1625 अन्तर्गूढानर्थान् अव्यञ्जयतः प्रसादरहितस्य। संदर्भस्य नदस्य च न रसः प्रीत्यै रसज्ञानाम्॥
MSS_1626 अन्तर्गृहं नयति वर्धितरोमहर्षं स्पर्शेन सीत्करणगर्भमुखीः करोति। किंचाधरव्रणवतीः कुरुते पुरन्घ्रीः किं वल्लभः किमुत हैमन एष वातः॥
MSS_1627 अन्तर्गृहे कृष्णमवेक्ष्य चौरं बद्ध्वा कवाटं जननीं गतैका। उलूखले दामनिबद्धमेनं तत्रापि दृष्ट्वा स्तिमिता बभूव॥
MSS_1628 अन्तर्जलावारितमूर्ति यातो बालापरिष्वङ्गसुखाय पत्युः। विघ्नाय वैमल्यमपां बभूव व्यर्थः प्रसादो हि जलाशयानाम्॥
MSS_1629 अन्तर्दधानापि कठोरभावं स्वच्छद्युतिः सा निजमाधुरीभिः। भुक्ता रसं स्वादुविदां तनोति गुणोपगूढा सितशर्करेव॥
MSS_1630 अन्तर्दुष्टः क्षमायुक्तः सर्वानर्थकरः किल। शकुनिः शकटारश्च दृष्टान्तावत्र भूपते॥
MSS_1631 अन्तर्धृतगुणैरेव परेषां स्थीयते हृदि। अर्थं समर्थयन्त्येनं समग्रं कुसुमस्रजः॥
MSS_1632 अन्तर्नाडीनियमितमरुल्लङ्घितब्रह्मरन्ध्रं स्वान्ते शान्तिप्रणयिनि समुन्मीलदानन्दसान्द्रम्। प्रत्यग्ज्योतिर्जय्ति यमिनः स्पष्टलालाटनेत्र- व्याजव्यक्तीकृतमिव जगद्वापि चन्द्रार्धमौलेः॥
MSS_1633 अन्तर्निदह्यमानेन शक्तिहीनेन शत्रुषु। संततिः क्रियते येन निन्द्यं धिक्तस्य जीवितम्॥
MSS_1634 अन्तर्निबद्धगुरुमन्युपरंपराभिर् इच्चोचितं किमपि वक्तुमशक्नुवत्याः। अव्य्क्तहूंकुतिचलत्कुचमण्डलायास् तस्याः स्मरामि मुहुरर्धविलोकितानि॥
MSS_1635 अन्तर्बलान्यहममुष्य मृगाधिपस्य वाचा निगद्य कथमद्य लघूकरोमि। जानन्ति किं न करजक्षतकुम्भिकुम्भा- दामुक्तमौक्तिकमयानि दिगन्तराणि॥
MSS_1636 अन्तर्भावनिगूधेयं वाक्ते प्रकृतिपेशला। विकाराद्यनभिज्ञेया विषदिग्धेव वारुणी॥
MSS_1637 अन्तर्भूतो निवसति जडे जडः शिशिरमहसि हरिण इव। अजडे शशीव तपने स तु प्रविष्टोऽपि निःसरति॥
MSS_1638 अन्तर्भूय प्रभोः प्राप्यो विशेषः सर्वथा बुधैः। को हि नाम न कुर्वीत केवलोदरपूरणम्॥
MSS_1639 अन्तर्मग्नकरेणवः कलभकव्यारुग्णकन्दाङ्कुरैः सामोदाः परितः प्रमत्तमहिषश्वासोल्लसद्वीचयः। संमोदं जनयन्ति शैलसरितः सुच्छायकच्छस्थली- सीमानो जलसेकशीतलशिलानिद्राणरोहिद्गणाः॥
MSS_1640 अन्तर्मन्युविभिन्नदीर्घरसितप्रोद्भूतकण्ठव्यथैर् आक्रुष्टास्तटिनीषु कोकमिथुनैर्यावन्निशीथं मिथः। शीतोज्जागरजम्बुकौघमुखरग्रामोपकण्ठस्थलाः कृच्छ्रेणोपरमन्ति पान्थगृहिणीचिन्तायता रात्रयः॥
MSS_1641 अन्तर्मलिनदेहेन बहिराह्लादकारिणा। महाकालफलेनेव कः खलेन न वञ्चितः॥
MSS_1642 अन्तर्मलिनसंसर्गाच् छ्रुतवानपि दुष्यति। यच्चक्षुःसंनिकर्षेण कर्णोऽभूत् कुटिलाश्रयः॥
MSS_1643 अन्तर्मलीमसे वक्रे चले कर्णान्तसर्पिणि तस्या नेत्रयुगे दृष्टे दुर्जने च कुतः सुखम्॥
MSS_1644 अन्तर्माररसार्द्रा गुरुगुणबद्धानुकूलतां धत्ते। निष्ठुरबाह्याकारा दृतिरिव पतिसंनिधौ नव्या॥
MSS_1645 अन्तर्मोहनमौलिघूर्णनचलन्मन्दारविभ्रंशनः स्तम्भाकर्षणदृप्तिहर्षणमहामन्त्रः कुरङ्गीदृशाम्। दृप्यद्दानवदूयमानदिविषद्दुर्वारदुःखापदां भ्रंशः कंसरिपोर्विलोपयतु वोऽश्रेयांसि वंशीरवः॥
MSS_1646 अन्तर्ये सततं लुथन्त्यगणितास्तानेव पाथोधरैर् आत्तानापततस्तरङ्गवलयैरालिङ्ग्य गृह्णन्नसौ। व्यक्तं मौक्तिकरत्नतां जलकणान्संप्रापयत्यम्बुधिः प्रायोऽन्येन कृतादरो लघुरपि प्राप्तोऽर्च्यते स्वामिभिः॥
MSS_1647 अन्तर्लीनभुजंगमं गृहमिवान्तःस्थोग्रसिंहं वनं ग्राहाकीर्णमिवाभिरामकमलच्छायासनाथं सरः। कालेनार्यजनापवादपिशुनैः क्षुद्रैरनार्यैः श्रितं दुःखेन प्रविगाह्यते सचकितं राज्ञां मनः सामयम्॥
MSS_1648 अन्तर्लीनस्य दुःखाग्नेर् अद्योद्दामं ज्वलिष्यतः। उत्पीड इव धूमस्य मोहः प्रागावृणोति माम्॥
MSS_1649 अन्तर्वसति मार्जारी शुनी वा राजवेश्मनि। बहिर्बद्धोऽपि मातङ्गस् ततः किं लघुतां गतः॥
MSS_1650 अन्तर्वहसि कषायं बाह्याकारेण मधुरतां यासि। सहकार मायिविटपिन् युक्तं लोकैर्बहिर्नीतः॥
MSS_1651 अन्तर्बहिस्त्रिजगतीरसभावविद्वान् यो नर्तयत्यखिलदेहभृतां कुलानि। क्षेमं ददातु भगवान् परमादिदेवः शृङ्गारनाटकमहाकविरात्मजन्मा॥
MSS_1652 अन्तर्वाणिं मन्यमानः खलोऽयं पौरोभाग्यं सूक्तिमुक्तासु धत्ते। सर्वानन्दिन्यङ्गके कामिनीनाम् ईर्म मार्गत्येष वै बम्भरालिः॥
MSS_1653 अन्तर्विशति मार्जारी शुनी वा राजवेश्मनि। बहिःस्थस्य गजेन्द्रस्य किमर्थः परिहीयते॥
MSS_1654 अन्तर्विषमया ह्येता बहिश्चैव मनोरमाः। गुञ्जाफलसमाकारा योषितः केन निर्मिताः॥
MSS_1655 अन्तर्विष्णोस्त्रिलोकी निवसति फणिनामीश्वरे सोऽपि शेते सिन्धोः सोऽप्येकदेशे तमपि चुलुकयां कुम्भयोनिश्चकार। धत्ते खद्योतलीलामयमपि नभसि श्रीनृसिंहक्षितीन्द्र त्वत्कीर्तेः कर्णनीलोत्पलमिदमपि च प्रेक्षणीयं विभाति॥
MSS_1656 अन्तर्हिते शशिनि सैव कुमुद्वती मे दृष्टिं न नन्दयति संस्मरणीयशोभा। इष्टप्रवासजनितान्यबलाजनेन दुःखानि नूनमतिमात्रदुरुद्वहानि॥
MSS_1657 अन्तश्छिद्राणि भूयंसि कण्टका बहवो बहिः। कथं कमलनालस्य मा भूवन् भङ्गुरा गुणाः॥
MSS_1658 अन्तश्छिद्रैरियमधिगता दुस्त्यजा दुष्टवंशैर् अत्यासक्तिर्निजकुलशुभोदर्कलाभाय न स्यात्। किं तु ग्रीष्मश्वसनजनितान्योन्यसंघर्षवह्नि- ज्वालामालाजटिलवपुषामात्मनां नाशनाय॥
MSS_1659 अन्तस्तव स ज्वलनो भीमा मकराश्च सर्वतो विकटाः। अथ बत विषमयमङ्गम् तदिति निषेव्यः कथं भवेर्जलधे॥
MSS_1660 अन्तस्तारं तरलिततलाः स्तोकमुत्पीडभाजः पक्ष्माग्रेषु ग्रथितपृषतः कीर्णधाराः क्रमेण। चित्तातङ्कं निजगरिमतः सम्यगासूत्रयन्तो निर्यान्त्यस्याः कुवलयदृशो बाष्पवारां प्रवाहाः॥
MSS_1661 अन्तस्तिमिरनाशाय शाब्दबोधो निरर्थकः। न नश्यति तमो नाम कृतया दीपवार्तया॥
MSS_1662 अन्तस्तृष्णोपतप्तानां दावदाहमयं जगत्। भवत्यखिलजन्तूनां यदन्तस्तद्बहिः स्थितम्॥
MSS_1663 अन्तिकान्तिकगतेन्दुविसृष्टे जिह्मतां जहति दीधितिजाले। निःसृतस्तिमिरभारनिरोधाद् उच्छ्वसन्निव रराज दिगन्तः॥
MSS_1664 अन्तेनार्जुनतां दधाति नयनं मध्ये तथा कृष्णतां द्वैरूप्यं दधतामुना विरचितः कर्णेन ते विग्रहः। तत्कर्णार्जुनकृष्णविग्रहवती साक्षात् कुरुक्षेत्रतां यातासि त्वदवाप्तिरेव तरुणि श्रेयः परं गण्यते॥
MSS_1665 अन्तेषु रेमिरे धीरा नते मध्येषु रेमिरे। अन्तप्राप्तिं सुखामाहुर् दुःखमन्तरमन्तयोः॥
MSS_1666 अन्ते सन्तोषदं विष्णुं स्मरेत् हन्तारमापदाम्। शरतल्पगतो भीष्मः सस्मार गरुडध्वजम्॥
MSS_1667 अन्तो नाश्चर्यजातस्य जततो दृश्यते क्वचित्। क्षुद्राहंभावसीमाया यावतीं मुक्तिमाप्नुमः। आश्चर्याणि हि तावन्ति प्रकाशानि भवन्ति नः॥
MSS_1668 अन्तो नास्ति पिपासायाः संतोषः परमं सुखम्। तस्मात् संतोषमेवेह धनं पश्यन्ति पण्डिताः॥
MSS_1669 अन्त्यजोऽपि नरः पूज्यो यस्यास्ति विपुलं धनम्। अपि ब्रह्मकुले जातो निर्धनः परिभूयते॥
MSS_1670 अन्त्यजोऽपि यदा साक्षी विवादे संप्रजायते। न तत्र युज्यते दिव्यं किं पुनर्वनदेवताः॥
MSS_1671 अन्त्यावस्थागतोऽपि महान् स्वगुणाञ्जहाति न शुद्धतया। न श्वेतभावमुज्झति शङ्खः शिखिभुक्तमुक्तोऽपि॥
MSS_1672 अन्त्रप्रोतबृहत्कपालनलकक्रूरक्वणत्कङ्कण- प्रायप्रेङ्खितभूरिभूषणरवैराधोषयन्त्यम्बरम्। पीतच्छर्दितरक्तकर्दमघनप्राग्भारघोरोल्लसद् व्यालोलस्तनभारभैरववपुर्दर्पोद्धतं धावति॥
MSS_1673 अन्त्राकल्पचलत्पयोधरभरव्याविद्धमेघच्छटा- सृक्वस्थामिषगृध्नुगृध्रगरुदास्फालोच्चलन्मूर्धजा। व्यादायाननमट्टहासविकटं दूरेण तारापथात् त्रस्यत्सिद्धपुरंध्रिवृन्दरभसोन्मुक्तादुपक्रामति॥
MSS_1674 अन्त्रैः कल्पितमङ्गलप्रतिसराः स्त्रीहस्तरक्तोत्पल- व्यक्तोत्तंसभृतः पिनह्य सहसा हृत्पुण्डरीकस्रजः। एताः शोणितपङ्ककुङ्कुमजुषः संभूय कान्तैः पिबन्त्य् अस्थिस्नेहसुराः कपालचषकैः प्रीताः पिशाचाङ्गनाः॥
MSS_1675 अन्त्रैः स्वैरपि संयताग्रचरणो मूर्च्छाविरामक्षणे स्वाधीनव्रणिताङ्गशस्त्रनिचितो रोमोद्गमं वर्मयन्। भग्नानुद्वलयन्निजान् परभटान् संतर्जयन् निष्ठुरं धन्यो धाम जयश्रियः पृथुरणस्तम्भे पताकायते॥
MSS_1676 अन्दूमुद्धूय बद्धां निजमपि सहसा सूतमुन्मथ्य सद्यो निर्यातस्त्रस्तवाजिव्रजकृतनिनदाकर्णनक्रुद्धचेताः। संरम्भारम्भभग्नद्रुमविटपशतैः प्रोथयन्नापनस्थान् आयाति व्यालनागस्त्वरितमिह जनाः सावधाना भवन्तु॥
MSS_1677 अन्धं तमश्चेदयि बाधते त्वां सरोजनेत्रं जगदेकसूत्रम्। सुधाचरित्रम् परमं पवित्रं कुरुष्व मित्रं वसुदेवपुत्रम्॥
MSS_1678 अन्धं दरिद्रितमपि प्रियया विहीनं वीक्ष्येश्वरे वदति या च वरं त्वमेकम्। नेत्रे न नापि वसु नो वनितां स वव्रे छत्राभिरामसुतदर्शनमित्युवाच॥
MSS_1679 अन्धं पतिं प्राप्य विलासिनीनां कटाक्षबाणा विफला भवन्ति। तद्वत् कुजादित्यशनैश्चराणां न वारदोषाः प्रभवन्ति रात्रौ॥
MSS_1680 अन्धः स एव श्रुतवर्जितो यः शठः स एवार्थिनिरर्थको यः। मृतः स एवास्ति यशो न यस्य धर्मे न धीर्यस्य स एव शोच्यः॥
MSS_1681 अन्धः स्यादन्धवेलायां बाधिर्यमपि चाश्रयेत्। कुर्यात् तृणमयं चापं शयीत मृगशायिकाम्॥
MSS_1682 सान्त्वादिभिरुपायैस्तु हन्याच्छत्रुं वशे स्थितम्। दया तस्मिन् न कर्त्तव्या शरणागत इत्युत॥
MSS_1683 अन्धकं कुब्जकं चैव कुष्ठाङ्गं व्याधिपीडितम्। आपद्गतं च भर्तारं न त्यजेत् सा महासती॥
MSS_1684 अन्धकः कुब्जकश्चैव त्रिस्तनी राजकन्यका। त्रयोऽप्यन्यायतः सिद्धाः संमुखे कर्मणि स्थिते॥
MSS_1685 अन्धकः कुब्जकश्चैव राजकन्या च त्रिस्तनी। अनयोऽपि नयं याति यावच्छ्रीर्भजते नरम्॥
MSS_1686 अन्धकः कुब्जकश्चैव राजकन्या च त्रिस्तनी। सानुकूले जगन्नाथे विपरीतः सुयुग्भवेत्॥
MSS_1687 अन्धकारगरलं यतो जगन्- मोहकारि भृशमत्ति नित्यशः। उज्ज्वलं जठरमोषधीपतेर् अञ्जनाभमभवत् ततः प्रिये॥
MSS_1688 अन्धकाराङ्कुरो जज्ञे ववृधे चाविलम्बितम्। भीमेन रममाणाया हिडिम्बाया इवात्मजः॥
MSS_1689 अन्धत्वमन्धसमये बधिरत्वं बह्दिरकाल आलम्ब्य। श्रीकेशवयोः प्रणयी परमेष्ठी नाभिवास्तव्यः॥
MSS_1690 अन्धद्वये महानन्धो विषयान्धीकृतेक्षणः। चक्षुषान्धो न जानाति विषयान्धो न केनचित्॥
MSS_1691 अन्धस्य दर्पणेनेव हितेनेव हतश्रुतेः। दुःखाभितप्तः शोकेन नेक्षते न शृणोति च॥
MSS_1692 अन्धस्य पन्था बधिरस्य पन्थाः स्त्रियः पन्था वैवधिकस्य पन्थाः। राज्ञः पन्था ब्राह्मणेनासमेत्य समेत्य तु ब्राह्मणस्यैव पन्थाः॥
MSS_1693 अन्धस्य मे हृतविवेकमहाधनस्य चौरैर्विभो बलिभिरिन्द्रियनामधेयैः। मोहान्धकूपकुहरे विनिपातितस्य देवेश देहि कृपणस्य करावलम्बम्॥
MSS_1694 अन्धा इव न पश्यन्ति योग्यायोग्यं हिताहितम्। पथा तेनैव गच्छन्ति नीयन्ते येन पार्थिवाः॥
MSS_1695 अन्धा इव बधिरा इव मूका इव मोहभाज इव। पङ्गव इवानभिमते नृपतेर्निवसन्ति साधवः सदसि॥
MSS_1696 अन्धा विद्वज्जनैर्हीना मूका कविभिरुज्झिता। बधिरा गायनैर्हीना सभा भवति भूभृताम्॥
MSS_1697 अन्धीकरोमि भुवनं बधिरीकरोमि धीरं सचेतनमचेतनतां नयामि। कृत्यं न पश्यति न येन हितं शृणोति धीमानधीतमपि न प्रतिसंदधाति॥
MSS_1697A अन्धे तमसि मज्जामः पशुभिर्ये यजामहे। अहिंसायाः परो धर्मो न भूतो न भविष्यति॥
MSS_1698 अन्दोऽप्यन्योक्तपथो दण्डधृगन्योपचरणीयः। राजत्वप्रतिहतैर् जनानुरागैर्भरति भूपः॥
MSS_1699 अन्धो मत्स्यानिवाश्नाति स नरः कण्टकैः सह। यो भाषतेऽर्थवैकल्यम् अप्रत्यक्षं सभां गतः॥
MSS_1700 अन्धो वा वधिरो वाथ कुष्टी वाप्यन्त्यजोऽपि वा। परिगृह्णातु तां कन्यां सलक्षां स्याद् विदेशगः॥
MSS_1701 अन्धो हि राजा भवति यस्तु शास्त्रविवर्जितः। अन्धः पश्यति चारेण शास्त्रहीनो न पश्यति॥
MSS_1702 अन्घ्रीनीरन्घ्रपीनस्तनतटलुठनायासमन्दप्रचाराश् चारूनुल्लासयन्तो द्रविडनरवधूहारिधम्मिल्लभारान्। जिघ्रन्तः सिंहलीनां मुखकमलमलं केरलीनां कपोलं चुम्बन्तो वान्ति मन्दं मलयपरिमला वायवो दाक्षिणात्याः॥
MSS_1703 अन्नं किंशुकपुष्पपुञ्जसदृशं पाषाणजालैर्युतं धूम्यं गन्धयुतं च जालमखिलं भग्नाश्च दन्तालयः। आज्यं दूरतरं न चापि लवणं न श्रूयते तिन्त्रिणी भक्ष्याणां वचनं च नास्ति हि सखे तद्भोजनं वर्णये॥
MSS_1704 अन्नं दद्यादतिथये श्रद्धया स्वर्गदं हि तत्। सकुटुम्बो दिशन्नन्नं सक्तुप्रस्थो दिवंगतः॥
MSS_1705 अन्नं धान्यं वसु वसुमतीत्युत्तरेणोत्तरेण व्याकृष्यन्ते परमकृपणाः पामरा यद्वदित्यम्। भूमिः खं द्यौर्द्रुहिणगृहमित्युत्तरेणोत्तरेण व्यामोह्यन्ते विमलमतयोऽप्यस्थिरेणैव धाम्ना॥
MSS_1706 अन्नं नास्त्युदकं नास्ति नास्ति ताम्बूलचर्वणम्। मन्दिरेषुमहोत्साहः शुष्कचर्मस्य (?) ताडनम्॥
MSS_1707 अन्नं मुक्तासुवर्णं द्रवगुणरहिताः स्वर्णरूपाश्च सूपाः सामोदाः शाकभेदाः फलगुडमिलिताः पायसम् ...। यावद्भोज्यं तदाज्यं दधि कथिनतरं नैकरूपास्त्वपूपाः भुज्यन्ते भूसुरौधैर्महति तव गृहे रामचन्द्रस्य तृप्त्यै॥
MSS_1708 अन्नं विधात्रा विहितं मर्त्यानां जीवधारणम्। तदनादृत्य मतिमान् प्रार्थयेन्न तु किंचन॥
MSS_1709 अन्नं संप्रोक्ष्य गायत्र्या सत्यं त्वर्तेति मन्त्रतः। ऋतं त्वेति च सायं तु परिषिञ्चेत् प्रदक्षिणम्॥
MSS_1710 अन्नं हि प्राणिनां प्राणा आर्तानां शरणं त्वहम्। धर्मो वित्तं नृणां प्रेत्य सन्तोऽर्वाग् बिभ्यतोऽरणम्॥
MSS_1711 अन्नजा भुवि मर्त्यानां श्रमजा वा कथंचन। सैषा भवति लोकस्य निद्रा सर्वस्य लौकिकी॥
MSS_1712 अन्नदाता भयत्राता कन्यादाता तथैव च। जनिता चोपनेता च पञ्चैते पितरः स्मृताः॥
MSS_1713 अन्नदानं महादानं विद्यादानं महत्तरम्। अन्नेन क्षणिका तृप्तिर् यावज्जीवं तु विद्यया॥
MSS_1714 अन्नदानात् परं दानं न भूतं न भविष्यति। अन्नेन धार्यते सर्वं जगदेतच्चराचरम्॥
MSS_1715 अन्नदाहे हरेन्मांसम् अम्बुदाहे च शोणितम्। कामदाहे हरेन्नेत्रम् अनिद्रा रोगकारिणी॥
MSS_1716 अन्नदो जलदश्चैव आतुरस्य चिकित्सकः। त्रयस्ते स्वर्गमायान्ति विना यज्ञेन भारत॥
MSS_1717 अन्नपानं विषाद्रक्षेद् विशेषेण महीपतेः। योगक्षेमौ तदायत्तौ धर्माद्या यन्निबन्धनाः॥
MSS_1718 अन्नपानादिभिश्चैव वस्त्रालंकारभूषणैः। गन्धमाल्यैर्विचित्रैश्च गुरुं तत्र प्रपूजयेत्॥
MSS_1719 अन्नपानानि जीर्यन्ते यत्र भक्षाश्च भक्षिताः। तस्मिन्नेवोदरे गर्भः किं नाम न विजीर्यते॥
MSS_1720 अन्नप्रणाशे सीदन्ति शरीरे पञ्च धातवः। आहारात् सर्वभूतानि संभवन्ति महीतले॥
MSS_1721 अन्नमूलं बलं पुंसां बलमूलं हि जीवनम्। तस्माद् यत्नेन संरक्षेद् बलं च कुशलो भिषक्॥
MSS_1722 अन्नवस्त्रसुवर्णानि रत्नानि विविधानि च। ब्राह्मणेभ्यो नदीतीरे ददाति व्रज सत्वरम्॥
MSS_1723 अन्नहीनो दहेद्राष्ट्रं मन्त्रहीनश्च ऋत्विजः। यजमानं दानहीनो नास्ति यज्ञसमो रिपुः॥
MSS_1724 अन्नादष्टगुणं पिष्टं पिष्टादष्तगुणं पयः। पयसोऽष्टगुणं मांसं मांसादष्टगुणं घृतम्॥
MSS_1725 अन्नादिवर्गं फलपुष्पमांस- मत्स्यादिभिः पूर्णमुखः सदैव। स्याद्दृष्टमात्रोऽभिमतार्थसिद्ध्यै मृष्टान्नभोज्याय मुदे च काकः॥
MSS_1726 अन्नादिविष्ठानवगोमयानि न वा विधुन्वन् वदने सदैव। वामोपसव्योऽप्यवलोक्यमानो मनोरथं पूरयते ध्रुवश्च॥
MSS_1727 अन्नादिविष्ठापिशितादिभिर्यः पूर्णाननोऽभीष्टफलप्रदोऽसौ। मन्त्रादिसिद्ध्यै वणिगादिलाभे शस्तो विवाहादिविधौ च काकः॥
MSS_1728 अन्नादे भ्रूणहा मार्ष्टि अन्नेन अभिशंसति। स्तेनः प्रमुक्तो राजनि याचन्ननृतसंकरे॥
MSS_1729 अन्नादे भ्रूणहा मार्ष्टि पत्यौ भार्यापचारिणी। गुरौ शिष्यश्च याज्यश्च स्तेनो राजनि किल्बिषम्॥
MSS_1730 अन्नाद्भवन्ति भूतानि पर्जन्यादन्नसंभवः। यज्ञाद् भवति पर्जन्यो यज्ञः कर्मसमुद्भवः॥
MSS_1731 अन्नाद्रक्तं च शुक्लं चाप्य् अतो जीवः प्रतिष्ठितः। इन्द्रियाणि च बुद्धिश्च तृप्यन्त्यन्नेन नित्यशः॥
MSS_1732 अन्नाभावे मृत्युः शालिभिरन्नानि शालयो वृष्ट्या। वृष्टिस्तपसेति वदन्न् अमृत्यवे तत्तपश्चरतु॥
MSS_1733 अन्नाशने स्यात् परमाणुमात्रः प्रशक्यते शोधयितुं तपोभिः। मांसाशने पर्वतराजमात्रो नो शक्यते शोधयितुं महत्त्वात्॥
MSS_1734 अन्नेन धार्यते सर्वं जगदेतच्चराचरम्। अन्नात् प्रभवति प्राणः प्रत्यक्षं नास्ति संशयः॥
MSS_1735 अन्ने पाने च ताम्बूले फले पुष्पे विभूषणे। वस्त्रे विलेपने धूपे शय्यायामासनेषु च॥
MSS_1736 अन्यं काननमाशु गच्छ तरसा वन्यं फलं भुङ्क्ष्व रे धन्यं धाम विभाति ते न हि तथा पुण्यं जघन्यं कुरु। एतस्मिन्करिशाव मा व्रज वने जल्पामि तथ्यं वचो जानास्येव करीन्द्रदर्पदलनो निद्राति पञ्चाननः॥
MSS_1737 अन्यं मनुष्यं हृदयेन कृत्वा अन्यं ततो दृष्टिभिराह्वयन्ति। अन्यत्र मुञ्चन्ति मदप्रसेकम् अन्यं शरीरेण च कामयन्ते॥
MSS_1738 अन्यः कः क्षारवार्धे त्वमिव नियमितो वानरैर्वा नरैर्वा विप्रेणैकेन कोऽन्यः करकुहरपुटीपात्रमात्रे निपीतः। जल्पन्नित्थं पृथूर्मिघ्वनिभिरवतरत्फेनकूटाट्टहासैः स्पर्धां धत्ते पयोधेरधिकमधिपुरं निर्मितो यत्तटाकः॥
MSS_1739 अन्यः करोति व्यापारं लिप्तो भवति लेखकः। भगलिङ्गप्रसङ्गेन छिन्ना भवति नासिका॥
MSS_1740 अन्यः कोऽपि स कुम्भसंभवमुनेरास्तां शिखी जाठरो यं संचिन्त्य दुकूलवह्निसदृशः संलक्ष्यते वाडवः। वन्द्यं तज्जठरं स मीनमकरग्राहावलिस्तोयधिः पश्चात्पार्श्वमपूरितान्तरवियद्यत्र स्वनन् भ्राम्यति॥
MSS_1741 अन्य इत्यनुपजातयन्त्रणं द्रागुदञ्चितवती विलोचनम्। मामवेत्य चकिता वृतानना दन्तदष्टरसना मनागभूत्॥
MSS_1742 अन्यकर्मविमूढो य आत्मकर्मविशारदः। यथा पश्य न जानाति स्तनपानेतरच्छिशुः॥
MSS_1743 अन्यकालपरिहार्यमजस्रं तद्द्वयेन विदधे द्वयमेव। धृष्टता रहसि भर्तृषु ताभिर् निर्दयत्वमितरैरबलासु॥
MSS_1744 अन्यक्षेत्रे कृतं पापं पुण्यक्षेत्रे विनश्यति। पुण्यक्षेत्रे कृतं पापं वज्रलेपो भविष्यति॥
MSS_1745 अन्यतो नय मुहूर्तमाननं चन्द्र एष सरले कलामयः॥ मा कदाचन कपोलयोर्मलं संक्रमय्य समतां स नेष्यति॥
MSS_1476 अन्यतो यदि निजोपचिकीर्षा मानहानिरिति भीतिरनीतिः। श्रीधरोऽपि हि बले श्रियमिच्छन् मानमातनुत वामनमेव॥
MSS_1477 अन्यत्कृत्यं मनुजश् चिन्तयति दिवानिशं विशुद्धधिया। वेधा विदधात्यन्यत् स्वामीव न शक्यते धर्तुम्॥
MSS_1748 अन्यत्र देशे घटिता जगन्ति ग्रसिष्यते विश्वसृजेति मत्वा। संकोचयित्वा किमु पादमूल- द्वयान्तराले निहितास्ति योनिः॥
MSS_1749 अन्यत्र भीष्माद् गाङ्गेयाद् अन्यत्र च हनूमतः। हरिणीखुरमात्रेण चर्मणा मोहितं जगत्॥
MSS_1750 अन्यत्र यापितनिशं परिलोहिताङ्गम् अन्याङ्गनागतमिवागतमुष्णरश्मिम्। प्रातर्निरीक्ष्य कुपितेव हि पद्मिनीयम् उत्फुल्लहल्लकसुलोहितलोचनाभूत्॥
MSS_1751 अन्यत्र यूयं कुसुमावचायं कुरुध्वमत्रास्मि करोमि सख्यः। नाहं हि दूरं भ्रमितुं समर्था प्रसीदतायं रचितोऽञ्जलिर्वः॥
MSS_1752 अन्यत्र व्रजतीति का खलु कथा नाप्यस्य तादृक् सुहृद् यो मां नेच्छति नागतश्च हहहा कोऽयं विधेः प्रक्रमः। इत्यल्पेतरकल्पनाकवलितस्वान्ता निशान्तान्तरे बाला वृत्तविवर्तनव्यतिकरा नाप्नोति निद्रां निशि॥
MSS_1753 अन्यथा चिन्तिता ह्यर्था नरैस्तात मनस्विभिः। अन्यथैव हि गच्छन्ति दैवादिति मतिर्मम॥
MSS_1754 अन्यथा परिदृष्टानि मुनिभिर्वेददर्शिभिः। अन्यथा परिवर्तन्ते वेगा इव नभस्वतः॥
MSS_1755 अन्यथालिङ्ग्यते कान्ता भावेन दुहितान्यथा। मनसो भिद्यते वृत्तिर् अभिन्नेष्वपि वस्तुषु॥
MSS_1756 अन्यथा वर्त्तमानानाम् अर्थी भूतोऽयमन्यथा। अस्माभिर्यदनुष्ठेयं गन्धर्वैस्तदनुष्ठितम्॥
MSS_1757 अन्यथा वेदशास्त्राणि ज्ञानपाण्डित्यमन्यथा। अन्यथा तत्पदं शान्तं लोकाः क्लिश्यन्ति चान्यथा॥
MSS_1758 अन्यथा शास्त्रगर्भिण्या धिया धीरोऽर्थमीहते। स्वामीव प्राक्तनं कर्म विदधाति तदन्यथा॥
MSS_1759 अन्यथैव विचिन्त्यन्ते पुरुषेण मनोरथाः। दैवेनाहितसद्भावाः कर्मणां गतयोऽन्यथा॥
MSS_1760 अन्यथैवसती पुत्रं चिन्तयेदन्यथा पतिम्। यथा यथा स्वभावस्य महाभाग उदाहृतम्॥
MSS_1761 अन्यथैव हि मन्यन्ते पुरुषास्तानि तानि च। अन्यथैव प्रभुस्तानि करोति विकरोति च॥
MSS_1762 अन्यथैव हि सौहार्दं भवेत्स्वच्छान्तरात्मनः। प्रवर्ततेऽन्यथा वाणी शाठ्योपहतचेतसः॥
MSS_1763 अन्यदस्मि भवतीं न याचिता वारमेकमधरं धयामि ते। इत्यसिस्वददुपांशुकाकुवाक् सोपमर्दहठवृत्तिरेव तम्॥
MSS_1764 अन्यदाभाषितं पूर्वं दत्तमन्यत्ततोऽल्पकम्। यत्सदोषमयोग्यं वा कूटदानेन तेन किम्॥
MSS_1765 अन्यदा भूषणं पुंसः क्षमा लज्जेव योषितः। पराक्रमः परिभवे वैयात्यं सुरतेष्विव॥
MSS_1766 अन्यदीयमविचिन्त्य पातक निर्घृणो हरति जीवितोपमम्। द्रव्य्मत्र कितवो विचेतनस् तेन गच्छति कदर्थनां चिरम्॥
MSS_1767 अन्यदुःखेन यो दुःखी योऽन्यहर्षेण हर्षतः। स एव जगतामीशो नररूपधरो हरिः॥
MSS_1768 अन्यदुच्छृङ्खलं सत्त्वम् अन्यच्छास्त्रनियन्त्रितम्। सामानाधिकरण्यं हि तेजस्तिमिरयोः कुतः॥
MSS_1769 अन्यदुप्तं जातमन्यद् इत्येतन्नोपपद्यते। उप्यते यद्धि यद्बीजं तत्तदेव प्ररोहति॥
MSS_1770 अन्यदोषमिव स स्वकं गुणं ख्यापयेत् कथमधृष्टताजडः। उच्यते स खलु कार्यवत्तया धिग्वभिन्नबुधसेतुमर्थिताम्॥
MSS_1771 अन्यद्गोपुच्छकं ज्ञेयं शुद्धकाष्ठविनिर्मितम्। मुखे च लोहकण्ठेन वेध्यं त्र्यङ्गुलसंमितम्॥
MSS_1772 अन्यपूर्वां स्त्रियं साध्वीं कामयेत न गर्वतः। साध्वीरिच्छन् महादेवः षण्डोऽभूद्दारुकावने॥
MSS_1773 अन्यप्रतापमासाद्य यो दृढत्वं न गच्छति। जातुषाभरणस्येव रूपेणापि हि तस्य किम्॥
MSS_1774 अन्यमाश्रयते लक्ष्मीस् त्वन्यमन्यं च मेदिनी। अनन्यगामिनी पुंसां कीर्तिरेका पतिव्रता॥
MSS_1775 अन्ययान्यवनितागतचित्तं चित्तनाथमभिशङ्कितवत्या। पीतभूरिसुरयापि न मेदे निर्वृतिर्हि मनसो मदहेतुः॥
MSS_1776 अन्यया यौवने मर्त्यो बुद्ध्या भवति मोहितः। मध्येऽन्यया जरायांतु सोऽन्यां रोचयते मतिम्॥
MSS_1777 अन्यवर्णं शिरो यस्य पुच्छं वा यस्य वाजिनः। पुच्छेन शिरसा वापि नानावर्णः स निन्दितः॥
MSS_1778 अन्यवर्णपरावृत्त्या बन्धचिह्ननिगूहनैः। अनाख्यातः सतां मध्ये कविश्चोरो विभाव्यते॥
MSS_1779 अन्यस्त्रीस्पृहयालवो जगति के पद्भ्यामगम्या च का को धातुर्दशने समस्तमनुजैः का प्रार्थ्यतेऽहर्निशम्। दृष्ट्वैकां यवनेश्वरो निजपुरे पद्माननां कामिनीं मित्रं प्राह किमादरेण सहसा यारानदीदंशमा॥
MSS_1780 अन्यस्माल्लब्धोष्मा क्शुद्रः प्रायेण दुःसहो भवति। रविरपि न दहति तादृग् यादृघ्युत्तप्तवालुकानिकरः॥
MSS_1781 अन्यस्मिन्नपि काले दयिताविरहः करोति संतापम्। किं पुनरविरलजलधर- गुरुतररसितेषु दिवसेषु॥
MSS_1782 अन्यस्मिन् प्रेष्यमाणे तु पुरस्ताद्यः समुत्पतेत्। अहं किं करवाणीति स राजवसतिं वसेत्॥
MSS_1783 अन्यस्य लगति कर्णे जीवितमन्यस्य हरति बाण इव। हृदयं दुनोति पिशुनः कण्टक इव पादलग्नोऽपि॥
MSS_1784 अन्यस्यै संप्रतीयं कुरु मदनरिपो स्वाङ्गदानप्रसादं नाहं सोढुं समर्था शिरसि सुरनदीं नापि संध्यां प्रणन्तुम्। इत्युक्त्वा कोपविद्धां विघटयितुमुमामात्मदेहं प्रवृत्तां रुन्धानः पातु शम्भोः कुचकलसहठस्पर्शकृष्टो भुजो वः॥
MSS_1785 अन्याङ्गनाभिरधिकं स करोति केलिं त्वं तेन मा कुरु विषादमदभ्ररूपे। पेपीयते मधुकरः क्व न तं मरन्दं नो जातु विस्मरति पङ्कजिनीं तथापि॥
MSS_1786 अन्या जगद्धितमयी मनसः प्रवृत्तिर् अन्यैव कापि रचना वचनावलीनाम्। लोकोत्तरा च कृटिराकृतिरार्तहृद्या विद्यावतां सकलमेव गिरां दवीयः॥
MSS_1787 अन्यादानाकुलान्तःकरणवशविपद्बाधितप्रेतरङ्कं ग्रासभ्रश्यत्करालश्लथपिशितशवाग्रग्रहे मुक्तनादम्। सर्वैः क्रामद्भिरुल्काननकवलरसव्यात्तवक्त्रप्रभाभिर् व्यक्तैस्तैः संवलद्भिः क्षणमपरमिव व्योम्नि वृत्तं श्मशानम्॥
MSS_1788 अन्यानपि तरून् रोप्य फलपुष्पोपयोगिनः। रत्नधेनुसहस्रस्य फलं प्राप्नोति मानवः॥
MSS_1789 अन्या निरर्थिका चिन्ता बलतेजःप्रणाशिनी। नाशयेत् सर्वसौख्यं तु रूपहानिं निदर्शयेत्॥
MSS_1790 अन्यानि शास्त्राणि विनोदमात्रं प्राप्तेषु वा तेषु न तैश्च किंचित्। चिकित्सितज्योतिषमन्त्रवादाः पदे पदे प्रत्ययमावहन्ति॥
MSS_1791 अन्यानि शास्त्राणि विनोदमात्रं प्राप्तेषु कालेषु न तैश्च किंचित्। चिकित्सितज्योतिषमन्त्रवादाः पदे पदे प्रत्ययमावहन्ति॥
MSS_1792 अन्यान्परिवदन् साधुर् यथा हि परितप्यते। तथा परिवदन्नन्यांस् तुष्टो भवति दुर्जनः॥
MSS_1793 अन्यान्योपमितं युगं निरुपमं तेऽयुग्ममङ्गेषु यत् सोऽयं सिक्थकमास्यकान्तिमधुनस्तन्वङ्गि चन्द्रस्तव। त्वद्वाचां स्वरमात्रिकां मदकलः पुंस्कोकिलो घोषयत्य् अभ्यासस्य किमस्त्यगोचरमिति प्रत्याशया मोहितः॥
MSS_1794 अन्या प्रकामसुरतश्रमखिन्नदेहा रात्रिप्रजागरविपाटलनेत्रपद्मा। शय्यान्तदेशलुलिताकुलकेशपाशा निद्रां प्रयाति मृदुसूर्यकराभितप्ता॥
MSS_1795 अन्या प्रियेण परिभुक्तमवेक्ष्य गात्रं हर्षान्विता विरचिताधरचारुशोभा। कूर्पासकं परिदधाति नखक्षताङ्गी व्यालम्बिनीलललितालककुञ्चिताक्षी॥
MSS_1796 अन्याभ्यो वन्याभ्यो मालति धन्यासि वल्लरीभ्यस्त्वम्। यत् किल तवैव सविधे क्रीडति मधुपः सदैव मुदितोऽयम्॥
MSS_1797 अन्यामन्यां धनावस्थां प्राप्य वैशेषिकीं नराः। असंतुष्टाः प्रमुह्यन्ति संतोषं यान्ति पण्डिताः॥
MSS_1798 अन्यायः प्रौढवादेन नीयते न्यायतां यया। न्यायश्चान्यायतां लोभात् किं तया क्षुद्रविद्यया॥
MSS_1799 अन्यायकरभोगैश्च यो हि जीवति नित्यशः। विरागादेव लोकानां भ्रंशते स हि पार्थिवः॥
MSS_1800 अन्यायद्रविणादानेष्व् उद्यमः क्रियते वृथा। लुब्धानां सत्यसंकोचात् संकुचन्त्येव संपदः॥
MSS_1801 अन्यायवित्तेन कृतोऽपि धर्मः सव्याज इत्याहुरशेषलोकाः। न्यायार्जितार्थेन स एव धर्मो निर्व्याज इत्यार्यजना वदन्ति॥
MSS_1802 अन्यायसमुपात्तेन दानधर्मो धनेन यः। क्रियते न स कर्तारं त्रायते महतो भयात्॥
MSS_1803 अन्या या वसनोत्तमं तदधुना संगृह्य मान्यं पुनर् यन्मां दर्शयसि प्रियं प्रियतमं तोषाय रोषाय नो। सर्वसैव सतश्च रीतिरियती पूर्वं श्रुता वृद्धतः प्रायः प्राप्य निजप्रकर्षमखिलं मित्रं मुदादर्शयत्॥
MSS_1804 अन्यायोपार्जितं द्रव्यं दशवर्षाणि तिष्ठति। प्राप्ते चैकादशे वर्षे समूलं च विनश्यति॥
MSS_1805 अन्यायोपार्जितं द्रव्यम् अर्थदूषणमुच्यते। अपात्रदानं पात्रार्थ हरणं तस्य लक्षणम्॥
MSS_1806 अन्यार्थमङ्गीकृतवारिपाणौ विशङ्कमानास्तव दाननीरम्। परस्परं दीनमुखा न के वा देवाः सुमेरुं शुशुचुः स्वभूमिम्॥
MSS_1807 अन्या विहाय पतिगृह- मविचिन्तितकुलकलङ्कजनगर्हाः। रागोपरक्तहृदया यान्ति दिगन्तं मनुष्या आसज्य॥
MSS_1808 अन्याश्चिरं सुरतकेलिपरिश्रमेण खेदं गताः प्रशिथिलीकृतगात्रयष्ट्यः। संहृष्यमाणविपुलोरुपयोधरार्ता अभ्यञ्जनं विदधति प्रमदाः सुशोभाः॥
MSS_1809 अन्यासां न किमस्ति वेश्मनि वधूः कैवं निशि प्रावृषि प्रैति प्रान्ततडागमम्ब गृहिणि स्वस्थासि मेऽवस्थया। भग्नोऽयं वलयो घटो विघटितः क्षण्णा तनुः कण्टकैर् आक्रान्तः स तथा भुजङ्गहतकः कष्टं न यद्दष्टवान्॥
MSS_1810 अन्या साधिगता त्वया क्व युवती यस्याः स मानग्रहो याते लोचनगोचरं प्रियतमे संप्रत्यपक्रामति। अस्माकं पुनरुग्रपूरुषशताश्लेषप्रगल्भात्मनाम् एतादृश्यनभिज्ञपूरुषपरिष्वङ्गे कुतः साध्वसम्॥
MSS_1811 अन्या सा सरसी मराल मुनिभिर्यत्तीरसोपानिका- विन्यस्तान् बलितण्डुलान् कवलयन् दृष्टोऽसि हृद्यैर्मुखैः। एषा पक्कणवापिका कमलिनीखण्डेऽत्र गुप्तात्मभिर् व्याधैस्त्वद्विधमुग्धबन्धनविधौ किं नाम नासूत्र्यते॥
MSS_1812 अन्यासु तावदुपमर्दसहासु भृङ्ग लोलं विनोदय मनः सुमनोलतासु। मुघ्दामजातरजसं कलिकामकाले व्यर्थं कदर्थयसि किं नवमल्लिकायाः॥
MSS_1813 अन्यास्ता गुणरत्नरोहणभुवो धन्या मृदन्यैव सा संभाराः खलु तेऽन्य एव विधिना यैरेष सृष्टो युवा। श्रीमत्कान्तिजुषां द्विषां करतलात् स्त्रीणां नितम्बस्थलाद् दृष्टे यत्र पतन्ति मूढमनसामस्त्राणि वस्त्राणि च॥
MSS_1814 अन्यास्ता मलयाद्रिकाननभुवः स्वच्छस्रवन्निर्ज्झरास् तृष्णा यासु निवर्तते तनुभृतामालोकमात्रादपि। रूक्षध्वाङ्क्षपरिग्रहो मरुरयं स्फारीभवद्भ्रान्तयः ता एता मृगतृष्णिका हरिण हे नेदं पयो गम्यताम्॥
MSS_1815 अन्यूनं गुणममृतस्य धारयन्ती संफुल्लस्फुरितसरोरुहावतंसा। प्रेयोभिः सह सरसी निषेव्यमाणा रक्तत्वं व्यधित वधूदृशं सुरा च॥
MSS_1816 अन्यूनोन्नतयोऽतिमात्रपृथवः पृथ्वीधरश्रीभृतस् तन्वन्तः कनकावलीभिरुपमां सौदामनीदामभिः। वर्षन्तः शममानयन्नुपलसच्छृङ्गारलेखायुधाः काले कालियकायकालवपुषः पांसून् गजाम्भोमुचः॥
MSS_1817 अन्ये च बहवो रागा जाता देशविशेषतः। मारूप्रभृतयो लोके ते च तद् देशिकाः स्मृताः॥
MSS_1818 अन्ये चेत् प्राकृता लोका बहुपापानि कुर्वते। प्रधानपुरुषेणापि कार्यं तत्पृष्ठतो नु किम्॥
MSS_1819 अन्ये ते जलदायिनो जलधरास्तृष्णां विनिघ्नन्ति ये भ्रातश्चातक किं वृथातिरटितैः खिन्नोऽसि विश्राम्यताम्। मेघः शारद एष काशधवलः पानीयरिक्तोदरो गर्जत्येव हि केवलं भृशतरं नो बिन्दुमप्युज्झति॥
MSS_1820 अन्ये ते विहगाः पयोद परितो धावन्ति तृष्णातुरा वापीकूपतडागसागरजले मज्जन्ति दत्तादराः। मामद्यापि न वेत्सि चातकशिशुं यच्छुष्ककण्ठोऽपि सन् नान्यं वाञ्छति नोपसर्पति न च प्रस्तौति न ध्यायति॥
MSS_1821 अन्ये ते सुमनोलिहः प्रहसदप्यम्भोजमुज्झन्ति ये वातान्दोलनकेलिचञ्चलदलप्रान्तैरपि त्रासिताः। अन्यः कोऽपि स एष षट्पदभटः संसह्य कर्णाहतीर् येनानेकपगण्डगण्डलमिलद्दानाम्बुनि क्रीडितम्॥
MSS_1822 अन्येनापि स्वमांसेन छिद्यमानेन दूयते। तथापि परमांसानि स्वादूनीति समश्नुते॥
MSS_1823 अन्येऽपि सन्ति गुणिनः कति नो जगत्यां हार त्वमेव गुणिनामुपरिस्थितोऽसि। एणीदृशामुरसि नित्यमवस्थितोऽसि सद्वृत्तता च शुचिता च न खण्डिता ते॥
MSS_1824 अन्येऽपि सन्ति बत तामरसावतंसा हंसावलीवलयिनो जलसंनिवेशाः। कोऽप्याग्रहो गुरुरयं बत चातकस्य पौरंदरीं यदभिवाञ्छति वारिधाराम्॥
MSS_1825 अन्येयं रूपसंपत्तिर् अन्या वैदग्ध्यधोरणी। नैषा नलिनपत्राक्षी सृष्टिः साधारणी विधेः॥
MSS_1826 अन्येषां यो न पापानि चिन्तयत्यात्मनो यथा। तस्य पापागमस्तात हेत्वभावान्न विद्यते॥
MSS_1827 कर्मणा मनसा वाचा परपीडां करोति यः। तद्बीजं जन्म फलति प्रभूतं तस्य चाशुभम्॥
MSS_1828 अन्येषामपि नश्यन्ति सुहृदश्च धनानि च। पश्य बुद्ध्या मनुष्याणां राजन्नापदमात्मनः॥
MSS_1829 अन्येष्वर्थकृता मैत्री यावदर्थविडम्बनम्। पुंभिः स्त्रीषु कृता यद्वत् सुमनःस्विव षट्पदैः॥
MSS_1830 अन्ये हि दुःखमृतवः प्रथयन्त्यहोभिः सूर्यांशुलुप्ततिमिरैरभिसारिकाणाम्। हेमन्त एष हिमरुद्धसहस्रधामा कामं करोति दिवसेष्वपि शर्म तासाम्॥
MSS_1831 अन्यैः साकं विरोधेन वयं पञ्चोत्तरं शतम्। परस्परविरोधेन वयं पञ्च च ते शतम्॥
MSS_1832 अन्योच्छिष्टेषु पात्रेषु भुक्त्वैतेषु महीभुजः। कस्मान्न लज्जामवहञ् शौचचिन्तां न वा दधुः॥
MSS_1833 अन्यो धनं प्रेतगतस्य भुङ्क्ते वयांसि चाग्निश्च शरीरधातून्। द्वाभ्यामयं सह गच्छत्यमुत्र पुण्येन पापेन च वेष्ट्यमानः॥
MSS_1834 अन्योन्यं कृतवैराणां पुत्रपौत्रं निगच्छति। पुत्रपौत्रे विनष्टे तु परलोकं निगच्छति॥
MSS_1835 अन्योन्यं दशनच्छदेषु दशतोरन्योन्यमालिङ्गतोर् अन्योन्यं नखरैः खरैर्विलिखतोरन्योन्यमाचुम्बतोः। औत्सुक्येन नवं नवं निधुवनप्रागल्भ्यमभ्यस्यतोः श्रान्ते पञ्चशरेऽपि न प्रणयिनोः प्राप्तोऽपकर्षं रसः॥
MSS_1836 अन्योन्यं मतिमास्थाय यत्र सम्प्रतिभाष्यते। न चैकमत्ये श्रेयोस्ति मन्त्रः सोऽधम उच्यते॥
MSS_1837 अन्योन्यकृतवैराणां संवासान्मृदुतां गतम्। नव तिष्ठति तद्वरं पुष्करस्थमिवोदकम्॥
MSS_1838 अन्योन्यगूढचेष्टित- सद्भावस्नेहपाशबद्धस्य। विच्छेदकरो मृत्युर् धीराणां वा परिच्छेदः॥
MSS_1839 अन्योन्यगोप्यं विदुषां तु लक्षं यदस्य तुल्याः प्रभवो भवन्ति। परस्परालिङ्गनतत्पराणां न कान्त सौख्यं युवतीजनानाम्॥
MSS_1840 अन्योन्यग्रथितारुणाङ्गुलिनमत्पाणिद्वयस्योपरि न्यस्योच्छवासविकम्पिताधरदलं निर्वेदशून्यं मुखम्। आमीलन्नयनान्तवान्तसलिलं श्लाध्यस्य निन्द्यस्य वा कस्येदं दृढसौहृदं प्रतिदिनं दीनं त्वया स्मर्यते॥
MSS_1841 अन्योन्यदर्शनकृतः समानरूपानुरागकुलवयसाम्। केषांचिदेव मन्ये समागमो भवति पुण्यवताम्॥
MSS_1842 अन्योन्यप्रकटानुरागरभसादुद्भूतरोमाञ्चयोर् उत्कण्ठापरिखेददुःसहतया क्षामीभवद्गात्रयोः। नक्तं दैववशात् क्षणं गुरुजनात्स्वायत्ततां प्राप्तयोर् यातो दुर्लभसंगमोत्सवविधिर्यूनोर्जनाख्येयताम्॥
MSS_1843 अन्योन्यभेदो भ्रातॄणां सुहृदां वा बलान्तक। भवत्यानन्दकृद्देव द्विषतां नात्र संशयः॥
MSS_1844 अन्योन्यमुत्पीडयदुत्पलाक्ष्याः स्तनद्वयं पाण्डु तथा प्रवृद्धम्। मध्ये यथा श्याममुखस्य तस्य मृणालसूत्रान्तरमप्यलभ्यम्॥
MSS_1845 अन्योन्यरागवशयोर्युवयोर्विलास- स्वच्छन्दताच्छिदपयातु तदालिवर्गः। अत्याजयन् सिचयमाजिमकारयन्वा दन्तैर्नखैश्च मदनो मदनः कथं स्यात्॥
MSS_1846 अन्योन्यलक्षणैर्युक्तां नारीं संकीर्णकां विदुः। या निजैरेव संयुक्ता चिह्नैस्तां केवलां जगुः॥
MSS_1847 अन्योन्यलावण्यविलोकनान्तं नेत्रद्वयं स्यात्सततं किलास्याः। इत्येव नासा विहिता विधात्रा मध्ये तयोर्दर्शनविघ्नकर्त्री॥
MSS_1848 अन्योन्यवारिघटितौ धनवारिपाताद् भीतौ भृशं मृगवधूर्मृगयूथपश्च। वित्तस्तया घटनया कृतसौख्यमोहौ नैवाम्बुवाहजलशीकरपातपीडाम्॥
MSS_1849 अन्योन्यविपरीतानि मतानि मनसः सदा। अविद्यायां पुनः सत्ये ज्ञानस्योच्चतरस्य हि। अङ्गानि निखिलानि स्युः पूरयन्ति परस्परम्॥
MSS_1850 अन्योन्यश्वसिताशनैः फणधरैराविश्य सत्त्वान्बहिर् भुञ्जानैः परिचारकैस्तृणगणैरानन्दिना नन्दिना। भिक्षान्नोपचितैश्च दारतनयैः पुष्णाति विश्वानि यः स स्वामी मम दैवतं तदितरो नाम्नापि नाम्नायते॥
MSS_1851 अन्योन्यसंगमवशादधुना विभातां तस्यापि तेऽपि मनसी विकसद्विलासे। स्रष्टुं पुनर्मनसिजस्य तनुं प्रवृत्तम् आदाविव द्व्यणुककृत्परमाणुयुग्मम्॥
MSS_1852 अन्योन्यसंभिन्नदृशां सखीनां तस्यास्त्वयि प्रागनुरागचिह्नम्। कस्यापि कोऽपीति निवेदितं च धात्रेयिकायाश्चतुरं वचश्च॥
MSS_1853 अन्योन्यसंवलितमांसलदन्तकान्ति सोल्लासमाविरलसं वलितार्धतारम्। लीलागृहे प्रतिकलं किलकिञ्चितेषु व्यावर्तमानविनयं मिथुनं चकास्ति॥
MSS_1854 अन्योन्यसमुपष्टम्भाद् अन्योन्यापाश्रयेण च। ज्ञातयः संप्रवर्धन्ते सरसीवोत्पलान्युत॥
MSS_1855 अन्योन्यस्माद्विनिर्भिन्नं भिन्नगर्भं न युध्यते। तथैवापसृतं शक्तं नैकराज्यान्तरीकृतम्॥
MSS_1856 अन्योन्यस्य नियन्त्रणापरिभवादप्रौढशीतातपाः पुष्प्यत्किंशुकचूतनूतनदलाविर्भूतशोणश्रियः। पद्मोल्लासितगन्धवासितवहद्वातावदातत्विषो मोदोन्मादजुषो हरन्ति हृदयं वासन्तिका वासराः॥
MSS_1857 अन्योन्यस्य लयं भयादिव महाभूतेषु यातेष्वलं कल्पान्ते परमेक एव स तरुः स्कन्धोच्चयैर्जृम्भते। विन्यस्य त्रिजगन्ति कुक्षिकुर्हरे देवेन यस्यास्यते शाखाग्रे शिशुनेव सेवितजलक्रीडाविलासालसम्॥
MSS_1858 अन्योन्यस्याव्यभीचारो भवेदामरणान्तिकः। एष धर्मः समासेन ज्ञेयः मत्रीपुंसयोः परः॥
MSS_1859 अन्योन्याक्षिनिपातजातमदयोरन्योन्यचेष्टाशत- स्पृष्टान्तःपदयोर्मनोभवशरव्याघातसंभ्रान्तयोः। स्यादेव द्विरदेन्द्रयोरिव तयोरालिङ्गनं प्राङ्गणे धैर्यस्तम्भविडम्बिनी बलवती लज्जा न चेदर्गला॥
MSS_1860 अन्योन्यान्तरनिर्गताङ्गुलिदलश्रेणीभवन्निश्चल- ग्रन्थिप्रग्रथितं करद्वयमुपर्युत्तानमाबिभ्रता। सेयं विभ्रमतोरणप्रणयिना जृम्भाभरोत्तभिते- नोच्चैर्बाहुयुगेन शंसति मनोजन्मप्रवेशोत्सवम्॥
MSS_1861 अन्योन्यास्फालभिन्नद्विपरुधिरवसामांसमस्तिष्कपङ्के मग्नानां स्यन्दनानामुपरि कृतपदन्यासविक्रान्तपत्तौ। स्फीतासृक्पानगोष्ठीरसदशिवशिवातूऋयनृत्यत्कबन्धे संग्रामैकार्णवान्तःपयसि विचरितुं पण्डिताः पाण्डुपुत्राः॥
MSS_1862 अन्योन्याहतदन्तनादमुखरं प्रह्वं मुखं कुर्वता नेत्रे साश्रुकणे निमील्य पुलकव्यासङ्गि कण्डूयता। हा हा हेति सुनिष्ठुरं विवदता बाहू प्रसार्य क्षणं पुण्याग्निः पथिकेन पीयत इव ज्वालाहतश्मश्रुणा॥
MSS_1863 अन्योन्येषां पुष्करैरामृशन्तो दानोद्भेदानुच्चकैर्भुग्नवालाः। उन्मूर्धानः संनिपत्यापरान्तैः प्रायुध्यन्त स्पष्टदन्तध्वनीभाः॥
MSS_1864 अन्योपभोगकलुषा मानवती प्रेमगर्विता मुदिता। सौन्दर्यगर्विता च प्रेमपराधीनमानसानूढा॥
MSS_1865 अन्योऽपि चन्दनतरोर्महनीयमूर्तेः सेकार्थमुत्सहति तद्गुणबद्धतृष्णः। शाखोटकस्य पुनरस्य महाशयोयम् अम्भोद एव शरणं यदि निर्गुणस्य॥
MSS_1866 अन्यो हि नाश्नाति कृतं हि कर्म स एव कर्ता सुखदुःखभागी। यत्तेन किंचिद्धि कृतं हि कर्म तदश्नुते नास्ति कृतस्य नाशः॥
MSS_1867 अन्वग्राहि मया प्रेयान् निशि स्वोपनयादिति। न विप्रलभते तावद् आलीरियमलीकवाक्॥
MSS_1868 अन्वयागतविद्यानाम् अन्वयागतसंपदाम्। विदुषां च प्रभूणां च हृदयं नावलिप्यते॥
MSS_1869 अन्वर्थवेदी शूरश्च क्षमावान्न च कर्कशः। कल्याणमेधास्तेजस्वी स भद्रः परिकीर्तितः॥
MSS_1870 अन्विष्यद्भिरयं चिरात् कथमपि प्रार्थ्येत यद्यर्थिभिर् नाथ त्वं पुनरर्थिनः प्रतिदिनं यत्नात् समन्विष्यसि। प्राप्तौ चिन्तितमात्रकं दददसौ चिन्तातिरिक्तप्रदं त्वामालोक्य विदीर्यते यदि न तद्ग्रावैव चिन्तामणिः॥
MSS_1871 अन्वीक्षणं च विद्यानां सद्वर्णाश्रमरक्षणम्। ग्रहणं शस्त्रशास्त्राणां युद्धमार्गोपशिक्षणम्॥
MSS_1872 अन्वेतं वायवो यान्ति पृष्ठे भानुर्वयांसि च। अनुप्लवन्ते मेघाश्च यस्य तस्य रणे जयः॥
MSS_1873 अन्वेषयति मदान्ध- द्विरदमदाम्बुसिक्तमवनितलम्। परिणतगर्भभरार्ता सिंहवधूः शल्लकीविपिने॥
MSS_1874 अपः पिबन् प्रपापालीम् अनुरक्तो विलोकयन्। अगस्त्यं चिन्तयामास चतुरः सापि सागरान्॥
MSS_1875 अपकर्ताहमस्मीति हृदि ते मा स्म भूद्भयम्। विमुखेषु न मे खड्गः प्रहर्तुं जातु वाञ्छति॥
MSS_1876 अपकारदशायामप्य् उपकुर्वन्ति साधवः। छिन्दन्तमपि वृक्षः स्वच् छायया किं न रक्षति॥
MSS_1877 अपकारमसंप्राप्य तुष्येत् साधुरसाधुतः। नैषोऽलाभो भुजङ्गेन वेष्टितो यो न दश्यते॥
MSS_1878 अपकारिणि कोपश्चेत् कोपे कोपः कथं न जायेत। धर्मार्थकाममोक्ष- प्राणयशोहारिणि क्रूरे॥
MSS_1879 अपकारिणि चेत् कोपः कोपे कापः कथं न ते। धर्मार्थकाममोक्षाणां प्रसह्य परिपन्थिनि॥
MSS_1880 अपकारिणि विस्रम्भं यः करोति नराधमः। अनाथो दुर्बलो यद्वन् न चिरं स तु जीवति॥
MSS_1881 अपकारिषु मा पापं चिन्तय त्वं कदाचन। स्वयमेव पतिष्यन्ति कूलजाता इव द्रुमाः॥
MSS_1882 अपकुर्यात् समर्थं वा नोपकुर्याद्यदापदि। उच्छिन्द्यादेव तन्मित्रं विश्वस्याङ्कमुपस्थितम्॥
MSS_1883 अपकुर्वन्नपि प्रायः प्राप्नोति महतः फलम्। और्वं दहन्तमेवाग्निं संतर्पयति सागरः॥
MSS_1884 अपकृत्य बलस्थस्य दूरस्थोऽस्मीति नाश्वसेत्। श्येनानुचरितैर्ह्येते निपतन्ति प्रमाद्यतः॥
MSS_1885 अपकृत्वा बुद्धिमतो दूरस्थोऽस्मीति नाश्वसेत्। दीर्घौ बुद्धिमतो बाहू याभ्यां हिंसति हिंसितः॥
MSS_1886 अपक्रान्ते बाल्ये तरुणिमनि चागन्तुमनसि प्रयाते मुग्धत्वे चतुरिमणि चाश्लेषरसिके। न केनापि स्पृष्टं यदिह वयसा मर्म परमं यदेतत् पञ्चेषोर्जयति वपुरिन्दीवरदृशः॥
MSS_1887 अपक्वं भङ्गमायाति अतिजीर्णं तु कर्कशम्। ज्ञातिघृष्टं तु सोद्वेगं कलहो बान्धवैः सह॥
MSS_1888 अपक्वमपि चूतस्य फलं द्रवति वेगतः। गुडशुण्टीप्रलेपेन विधृतं शश्वदातपे॥
MSS_1889 अपक्वे तु घटे नीरं चालन्यां सूक्ष्मपिष्टकम्। स्त्रीणां च हृदये वार्ता न तिष्ठति कदापि हि॥
MSS_1890 अपगतमदरागा योषिदेका प्रभाते कृतनिबिडकुचाग्रा पत्युरालिङ्गनेन। प्रियतमपरिभुक्तं वीक्षमाना स्वदेहं व्रजति शयनवासाद् वासमन्यद्धसन्ती॥
MSS_1891 अपगतरजोविकारा घनपटलाक्रान्ततारकालोका। लम्बपयोधरभारा प्रावृडियं वृद्धवनितेव॥
MSS_1892 अपङ्किलधियः शुद्धाः साधुमानसवृत्तयः। वमन्ति श्रुतिजीवातुं ध्वनिं नवरसास्पदम्॥
MSS_1893 अपचिक्रमिषुः पूर्वं सेनां स्वां परिसान्त्वयन्। विलङ्घयित्वा सत्रेण ततः स्वयमुपक्रमेत्॥
MSS_1894 अपटः कपटी हिमहीनरुचिः प्रथितः पशुरन्यकलत्ररतः। तव राय(?)वसन्तसमो न हरो न हरिर्न्न हरिर्न्न हरिर्न्न हरिः॥
MSS_1895 अपण्डितास्ते पुरुषा मता मे ये स्त्रीषु च श्रीषु च विश्वसन्ति। श्रियो हि कुर्वन्ति तथैव नार्यो भुजङ्गकन्यापरिसर्पणानि॥
MSS_1896 अपण्डितो वापि सुहृत् पण्डितो वाप्यनात्मवान्। मन्त्रमूलं यतो राज्यम् अतो मन्त्रं सुरक्षितम्॥
MSS_1897 अपतुषारतया विशदप्रभैः सुरतसङ्गपरिश्रमनोदिभिः। कुसुमचापमतेजयदंशुभिर् हिमकरो मकरोर्जितकेतनम्॥
MSS_1898 अपत्यं धर्मकार्याणि शुश्रूषा रतिरुत्तमा। दाराधीनस्तथा स्वर्गः पितृणामात्मनश्च ह॥
MSS_1899 अपत्यदर्शनस्यार्थे प्राणानपि च या त्यजेत्। त्यजन्ति तामपि क्रूरा मातरं दारहेतवे॥
MSS_1900 अपत्यानि प्रायो दश दश वराही जनयति क्षमाभारे धुर्यः स पुनरिह नासीन्न भविता। पदं कृत्वा यः स्वं फणिपतिफणाचक्रवलये निमज्जन्तीमन्तर्जलधि वसुधामुत्तुलयति॥
MSS_1901 अपत्ये यत् तादृग्दुरितमभवत् तेन महता विषक्तस्तीव्रेण व्रणितहृदयेन व्यथयता। पटुर्धारावाही नव इव चिरेणापि हि न मे निकृन्तन्मर्माणि क्रकच इव मन्युर्विरमति॥
MSS_1902 अपथेन प्रववृते न जातूपचितोऽपि सः। वृद्धौ नदीमुखेनैव प्रस्थानं लवणाम्भसः॥
MSS_1903 अपथेनैव यो योगाद् अधः सारायते स्वयम्। नीचोपसर्पणवशात् स पतेद् वंशवानपि॥
MSS_1904 अपथ्यभोगेषु यथातुराणां स्पृहा यथार्थेष्वतिदुर्गतानाम्। परोपतापेषु यथा खलानां स्त्रीणां तथा चौर्यरतोत्सवेषु॥
MSS_1905 अपथ्यमायतौ लोभाद् आमनन्त्यनुजीविनः। प्रियं श्र्णोति यस्तेभ्यस् तमृच्छन्ति न संपदः॥
MSS_1906 अपथ्यस्य च भुक्तस्य दन्तस्य चलितस्य च। अमात्यस्य च दुष्टस्य समूलोद्धरणं सुखम्॥
MSS_1907 अपदान्तरं च परितः क्षितिक्षिताम् अपतन् द्रुतभ्रमितहेमनेमयः। जविमारुताञ्चितपरस्परोपम- क्षितिरेणुकेतुवसनाः पताकिनः॥
MSS_1908 अपदो दूरगामो च साक्षरो न च पण्डितः। अमुखः स्फुटवक्ता च यो जानाति स पण्डितः॥
MSS_1909 अपध्वस्तो ह्यवमतो दुःखं जीवति जीवितम्। जीवितं यदवक्षिप्तं यथैव मरणं तथा॥
MSS_1910 अपनय महामोहं राजन्ननेन तवासिना कथय कुहकक्रीडाश्चर्यं कथं क्व च शिक्षितम्। यदरिरुधिरं पायं पायं कुसुम्भरसारुणं झगिति वमति क्षीराम्भोधिप्रवाहसितं यशः॥
MSS_1911 अपनिद्रमधूकपाण्डुरा सुदृशोऽदृश्यत गण्डमण्डली। गमिताश्रुजलप्लवैरिव क्रशिमाकीर्णतयापि निम्नताम्॥
MSS_1912 अपनीतं सुनीतेन योऽर्थं प्रत्यानिनीषते। मतिमास्थाय सुदृढां तदकापुरुषव्रतम्॥
MSS_1913 अपनीतपरिमलान्तर- कथे पदं न्यस्य देवतरुकुसुमे। पुष्पान्तरेऽपि गन्तुं वाञ्छसि चेद् भ्रमर धन्योऽसि॥
MSS_1914 अपनेयमुदेतुमिच्छता तिमिरं रोषमयं धिया पुरः। अविभिद्य निशाकृतं तमः प्रभया नांशुमताप्युदीयते॥
MSS_1915 अपमानं पुरस्कृत्य मानं कृत्वा तु पृष्ठतः। स्वार्थमभ्युद्धरेत् प्राज्ञः कार्यध्वंसो हि मूर्खता॥
MSS_1916 अपमानः पतिविहितो गुरुपरिकरतीव्रता गृहे दौःस्थ्यम्। शीलक्षतये यासां तासामतिरागतोऽन्यनररक्तिः॥
MSS_1917 अपमानात् तपोवृद्धिः संमानाच्च तपःक्षयः। अर्चितः पूजितो विप्रो दुग्धा गौरिव गच्छति॥
MSS_1918 अपमानात् तु संभूतं मानेन प्रशमं नयेत्। सामपूर्व उपायो वा प्रणामो वाभिमानजे॥
MSS_1919 अपमानितोऽपि कुलजो न वदति पुरुषं स्वभावदाक्षिण्यात्। नहि मलयचन्दनतरुः परशुप्रहतः स्रवेत् पूयम्॥
MSS_1920 अपमेघोदयं वर्षम् अदृष्टकुसुमं फलम्। अतर्कितोपपन्नं वो दर्शनं प्रतिभाति मे॥
MSS_1921 अपयाति सरोषया निरस्ते कृतकं कामिनि चुक्षुवे मृगाक्ष्या। कलयन्नपि सव्यथोऽवतस्थे- ऽशकुनेन स्खलितः किलेतरोऽपि॥
MSS_1922 अपयान्तीनामधुना संकेतनिकेतनान्मृगाक्षीणाम्। वासस एव न केवलम् अभवन्मनसोऽपि परिवर्तः॥
MSS_1923 अपयायिनि स्वतोऽर्थे कथमिव सौहार्दधीः कदर्याणाम्। यस्यापयानसमये प्राणत्यागोऽपि हा सुकरः॥
MSS_1924 अपरजलधेर्लक्ष्मीं यस्मिन् पुरीं पुरभित्प्रभे मदगजघटाकारैर्नावां शतैरवमृद्नति। जलदपटलानीकाकीर्णं नवोत्पलमेचकं जलनिधिरिव व्योम व्योम्नः समोऽभवदम्बुधिः॥
MSS_1925 अपरतरुनिकरमुक्तं मरुमण्डलमावसत्यसावेकः। फलकुसुमैरुपकुर्वन्न् अररे करीर कथं धीरः॥
MSS_1926 अपरागसमीरणेरितः क्रमशीर्णाकुलमूलसंततिः। सुकरस्तरुवत् सहिष्णुना रिपुरुन्मूलयितुं महानपि॥
MSS_1927 अपराद्धं भवद्वाणीश्राविणा पृच्छ किं मया। वीणाह परुषं यन्मां कलकण्ठी च निष्ठुरम्॥
MSS_1928 अपराद्धांस्तु सुस्निग्धान् स्नोहोक्त्या मानदानतः। साधयेद् भेददण्डाभ्यां यथायोगेन चापरान्॥
MSS_1929 अपराधं न शृणुमो न चासत्यं त्वयोदितम्। गोप्येति गदितः कृष्णस् तूष्णीं तिष्ठन् पुनातु वः॥
MSS_1930 अपराधः स दैवस्य न पुनर्मन्त्रिणामयम्। कार्यं सुघटितं यत्नाद् दैवयोगाद् विनश्यति॥
MSS_1931 अपराधसहस्रभाजनं पतितं भीमभवार्णवोदरे। अगतिं शरणागतं हरे कृपया केवलमात्मसात्कुरु॥
MSS_1932 अपराधानुरूपं च दण्डं पापेषु पातयेत्। उद्वेजयेद्धनैरृद्धान् दरिद्रान् वधबन्धनैः॥
MSS_1933 अपराधिनि मयि दण्डं संहरसि किमुद्यतं कुटिलकेशि। वर्धयसि विलसितं त्वं दासजनायात्र कुप्यसि च॥
MSS_1934 अपराधी नामाहं प्रसीद रम्भोरु विरम संरम्भात्। सेव्यो जनश्च कुपितः कथं नु दासो निरपराधः॥
MSS_1935 अपराधीनाशोकः सहते चरणाहतिं सरोजदृशाम्। विलसितबकुलो वनिता- मुखवासी मद्यपात इव॥
MSS_1936 अपराधेऽपि निःशङ्को नियोगी चिरसेवकः। स स्वामिनमवज्ञाय चरेच्च निरवग्रहः॥
MSS_1937 अपराधो न मेऽस्तीति नैतद् विश्वासकारणम्। विद्यते हि नृशंसेभ्यो भयं गुणवतामपि॥
MSS_1938 अपराधो मया कान्ते कृतो यदि त्वया मतः। निपात्य गिरिशृङ्गोच्चौ कुचौ किं न निपीड्यते॥
MSS_1939 अपराह्णशीतलतरेण शनैर् अनिलेन लोलितलताङ्गुलये। निलयाय शाखिन इवाह्वयते ददुराकुलाः खगकुलानि गिरः॥
MSS_1939A अपरित्यक्तमात्मानम् इच्छता पण्ययोषिताम्। नित्यौपयोगिकं द्रव्यम् आत्मसारं प्रदर्शयेत्॥
MSS_1940 अपरीक्षितपरवञ्चनम् अञ्चति लोभादपेक्षितप्रेक्षी। व्याधूतपक्षमवशो विहन्यते पक्षिवत् क्षितिपः॥
MSS_1941 अपरीक्षितलक्षणप्रमाणैर् अपरामृष्टपदार्थसार्थतत्त्वैः। अवशीकृतजैत्रयुक्तिजालैर् अलमेतैरनधीततर्कविद्यैः॥
MSS_1942 अपरीक्ष्य न कर्तव्यं कर्तव्यं सुपरीक्षितम्। पश्चाद्भवति संतापो ब्राह्मणी नकुलं यथा॥
MSS_1943 अपरोक्षधनो गम्यः श्रीमानपि नान्यथेति निर्दिष्टम्। कन्दर्पशास्त्रकारैः कुतः कथा लुप्तविभवस्य॥
MSS_1944 अपर्णेयं भूभृद्वनमटति वल्काम्बरधरा जटालो दिग्वासाः शिखरिणि शिवोऽयं निवसति। इति भ्रान्त्यान्योऽन्यं क्षणमिलितयोः क्षोणितिलक द्विषद्दम्पत्योस्ते शिव शिव भवन्ति प्रणतयः॥
MSS_1945 अपर्णैव लता सेव्या विद्वद्भिरिति मे मतिः। यया वृतः पुराणोऽपि स्थाणुः सूतेऽमृतं फलम्॥
MSS_1946 अपर्यन्तस्य कालस्य कियानंशः शरच्छतम्। तन्मात्रपरमायुर्यः स कथं स्वप्तुमर्हति॥
MSS_1947 अपर्याप्तभुजायामः सखेदोऽस्याः सखीजनः। श्रोण्यां कथंचित् कुरुते रशनादामबन्धनम्॥
MSS_1948 अपवर्जितविप्लवे शुचौ हृदयग्राहिणि मङ्गलास्पदे। विमला तव विस्तरे गिरां मतिरादर्श इवाभिदृश्यते॥
MSS_1949 अपवादादभीतस्य समस्य गुणदोषयोः। असद्वृत्तेरहो वृत्तं दुर्विभावं विधेरिव॥
MSS_1950 अपवादो भवेद् येन येन विप्रत्ययो भवेत्। नरके गम्यते येन तद् बुधः कथमाचरेत्॥
MSS_1951 अपशङ्कमङ्कपरिवर्तनोचिताश् चलिताः पुरः पतिमुपैतुमात्मजाः। अनुरोदितीव करुणेन पत्रिणां विरुतेन वत्सलतयैष निम्नगाः॥
MSS_1952 अपशास्त्रधनो राजा संचयं नाधिगच्छति। अस्थाने चास्य तद्वित्तं सर्वमेव विनश्यति॥
MSS_1953 अपशूलं तमासाद्य लवणं लक्ष्मणानुजः। रुरोध संमुखीनो हि जयो रन्ध्रप्रहारिणाम्॥
MSS_1954 अपशोकमनाः कुटुम्बिनीम् अनुगृह्णीष्व निवापदत्तिभिः। स्वजनाश्रु किलातिसंततं दहति प्रेतमिति प्रचक्षते॥
MSS_1955 अपश्चात्तापकृत् सम्यग् अनुबन्धिफलप्रदः। अदीर्घकालोऽभीष्टश्च प्रशस्तो मन्त्र उच्यते॥
MSS_1956 अपश्यद्भिरिवेशानं रणान्निववृते गणैः। मुह्यत्येव हि कृच्छ्रेषु संभ्रमज्वलितं मनः॥
MSS_1957 अपश्यद्भिर्महास्वादान् भावान् स्वाद्वविवेकिभिः। किं ज्ञेयमशनादन्यत् क्ष्मापैरन्धैरिवोक्षभिः॥
MSS_1958 अपसरणमेव युक्तं मौनं वा तत्र राजहंसस्य। कटु रटति निकटवर्ती वाचाटष्टिट्टिभो यत्र॥
MSS_1959 अपसरति न चक्षुषो मृगाक्षी रजनिरियं च न याति नैति निद्रा। प्रहरति मदनोऽपि दुःखितानां बत बहुशोऽभिमुखीभवन्त्यपायाः॥
MSS_1960 अपसर पृथिवि समुद्राः संवृणुताम्बूनि भूधरा नमत। वामनहरिलघुतुन्दे जगतां कलहः स वः पायात्॥
MSS_1961 अपसर मधुकर दूरं परिमलबहुलेऽपि केतकीकुसुमे। इह नहि मधुलवलाभो भवति परं धूलिधूसरं वदनम्॥
MSS_1962 अपसर सखे दूरादस्मात् कटाक्षविषानलात् प्रकृतिविषमाद् योषित्सर्पाद् विलासफणाभृतः। इतरफणिना दष्टः शक्यश्चिकित्सितुमौषधैश् चटुलवनिताभोगिग्रस्तं त्यजन्ति हि मन्त्रिणः॥
MSS_1963 अपसारय घनसारं कुरु हारं दूर एव किं कमलैः। अलमलमालि मृणालैर् इति वदति दिवानिशं बाला॥
MSS_1964 अपसारसमायुक्तं नयज्ञैर्दुर्गमुच्यते। अपसारपरित्यक्तं दुर्गव्याजेन बन्धनम्॥
MSS_1965 अपस्तरन्ति पाषाणा ह्यनुघ्नन्ति हि राक्षसान्। कपयः कर्म कुर्वन्ति कालस्य कुटिला गतिः॥
MSS_1966 अपहत्य तमस्तीव्रं यथा भात्युदरे रविः। तथापहत्य पाप्मानं भाति गङ्गाजलोक्षितः॥
MSS_1967 अपहरति मनो मे कोऽप्ययं कृष्णचौरः प्रणतदुरितचौरः पूतनाप्राणचौरः। वलयवसनचौरो बालगोपीजनानां नयनहृदयचौरः पश्यतां सज्जनानाम्॥
MSS_1968 अपहरति महत्त्वं प्रार्थना किं न जाने जनयति गुरुलज्जामित्यहं किं न वेद्मि। तदपि वद वदान्यं तं सदा प्रत्यहं मां जठरपिठरवर्ती वह्निरर्थीकरोति॥
MSS_1969 अपहरसि सदा मनांसि पुंसाम् अतिमहता गुणसंपरिग्रहेण। न च भवसि तथाप्यनेकचित्तो हृतमथवा विवृणोति कः परस्वम्॥
MSS_1970 अपहस्तितबान्धवे त्वया विहितं साहसमस्य तृष्णया। तदिहानपराधिनि प्रिये सखि कोऽयं करुणोज्झितक्रमः॥
MSS_1971 अपहाय शनैः पटीरवाटीर् इह लाटीजनमानलुण्ठनाय। समुदेति मनोजराजधाटी- परिपाटीपटुरेष गन्धवाहः॥
MSS_1972 अपहृत्य परस्यार्थं तेन धर्मं करोति यः। स दाता नरकं याति यस्यार्थस्तस्य तत्फलम्॥
MSS_1973 अपह्नुवानस्य जनाय यन्निजाम् अधीरतामस्य कृतं मनोभुवा। अबोधि तज्जागरदुःखसाक्षिणी निशा च शय्या च शशाङ्ककोमला॥
MSS_1974 अपां निधिं वारिभिरर्चयन्ति दीपेन सूर्यं प्रतिबोधयन्ति। ताभ्यां तयोः किं परिपूर्णता स्याद् भक्त्या हि तुष्यन्ति महानुभावाः॥
MSS_1975 अपां प्रवाहो गाङ्गोऽपि समुद्रं प्राप्य तद्रसः। भवत्यवश्यं तद् विद्वान् नाश्रयेदशुभात्मकम्॥
MSS_1976 अपां मूले लीनं क्षणपरिचितं चन्दनरसे मुणालीहारादौ कृतलघुपदं चन्द्रमसि च। मुहूर्तं विश्रान्तं सरसकदलीकाननतले प्रियाकण्ठाश्लेषे निवसति परं शैत्यमधुना॥
MSS_1977 अपां विहारे तव हारविभ्रमं करोतु नीरे पृषदुत्करस्तरन्। कठोरपीनोच्चकुचद्वयीतट- त्रुटत्तरः सारवसारवोर्मिजः॥
MSS_1978 अपाकुरु कपोलतः सखि भुजङ्गवल्लीरसं परित्यज कुचस्थलात् त्रुटितबन्धनं कञ्चुकम्। पिधेहि दशनच्छदे दशनजक्षतं लाक्षया वदेत्थमबलागणे गुरुजने कथं यास्यसि॥
MSS_1979 अपाकृत्याशेषाण्यपि च घनजालानि परितस् तमोधूमस्तोमोद्भवमलिनिमानं च तदनु। शरच्चन्द्रः शिल्पी रतिपतिमुदेऽसौ निजकरैः सुधासंदोहार्द्रैर्भुवनभवनं पाण्डुरयति॥
MSS_1980 अपाङ्गतरले दृशौ मधुरवक्रवर्णा गिरो विलासभरमन्थरा गतिरतीव कान्तं मुखम्। इति स्फुरितमङ्गके मृगदृशः स्वतो लीलया तदत्र न मदोदयः कृतपदोऽपि संलक्ष्यते॥
MSS_1981 अपाङ्गपातैरपदेशपूर्वैर् एणीदृशामेकशिलानगर्यात्। वीथीषु वीथीषु विनापराधं पदे पदे शृङ्खलिता युवानः॥
MSS_1982 अपाङ्गसंसर्गि तरङ्गितं दृशोर् भ्रुवोररालान्तविलासि वेल्लितम्। विसारि रोमाञ्चनकञ्चुकं तनोस् तनोति योऽसौ सुभगे तवागतः॥
MSS_1983 अपाङ्गस्तव तन्वङ्गि विचित्रोऽयं भुजङ्गमः। दृष्टमात्रः सुमनसाम् अपि मूर्छाविधायकः॥
MSS_1984 अपाङ्गात् पुच्छमूलं तु तिर्यगश्वं प्रमाणयेत्। खुरान्तात् ककुदं यावद् ऊर्ध्वमानेन बुद्धिमान्॥
MSS_1985 अपात्रं पात्रता याति यत्र पात्रं न विद्यते। अस्मिन् देशे द्रुमो नास्ति एरण्डोऽपि द्रुमायते॥
MSS_1986 अपात्रवर्षणं जातु न कुर्यात् सद्विगर्हितम्। अपात्रवर्षणात् किं स्याद् अन्यत् कोशक्षयादृते॥
MSS_1987 अपात्रे पात्रताबुद्धिः पात्रे बुद्धिरपात्रता। ऋणानुबन्धरूपेण दातुरुत्पद्यते मतिः॥
MSS_1988 अपात्रे रमते नारी गिरौ वर्षति वासवः। खलमाश्रयते लक्ष्मीः प्राज्ञः प्रायेण निर्धनः॥
MSS_1989 अपानप्राणयोरैक्यं क्षयो मूत्रपुरीषयोः। युवा भवति वृद्धोऽपि सततं मूलबन्धनात्॥
MSS_1990 अपानेन पुनः कश्चित् प्रेरितः कालरूपिणा। निःश्वासोच्छ्वासकृद्वाति जपन् हंसेत्यहर्निशम्॥
MSS_1991 अपापघनसंवृतेरविशदस्मितात्युन्नमत् समस्तनरसादरग्रहणतः कृतार्थप्रिया। रतिर्मनसि जायते यदि कदापि शौर्याश्रया तदैव सकलं जनुः सफलमेवमाहात्मभूः॥
MSS_1992 अपापास्तत्कुलीनाश्च मानयन्ति स्वकान् हितान्। एष प्रायो नरेन्द्राणां शङ्कनीयस्तु शोभनः॥
MSS_1993 अपामुद्वृत्तानां निजमुपदिशन्त्या स्थितिपदं दधत्या शालीनामवनतिमुदारे सति फले। मयूराणामुग्रं विषमिव हरन्त्या मदमहो कृतः कृत्स्नस्यायं विनय इव लोकस्य शरदा॥
MSS_1994 अपायकलिता मनुर्जगति सापदः सम्पदो विनश्वरमिदं सुखं विषयजं श्रियश्चञ्चलाः। भवन्ति जरसारसास्तरललोचना योषितस् तदप्ययमहो जनस्तपसि नो परे रज्यति॥
MSS_1995 अपायसंदर्शनजां विपत्तिम् उपायसंदर्शनजां च सिद्धिम्। मेधाविनो नीतिविधिप्रयुक्तां पुरः स्फुरन्तीमिव दर्शयन्ति॥
MSS_1996 अपायि मुनिना पुरा पुनरमायि मर्यादया अतारि कपिना पुरा पुनरदाहि लङ्कारिणा। अमन्थि मुरवैरिणा पुनरबन्धि लङ्कारिणा क्व नाम वसुधापते तव यशोऽम्बुधिः क्वाम्बुधिः॥
MSS_1997 अपारः पाथोधिः पुलिनपदवी योजनशतं निरालम्बो मार्गो वियति किल शून्या दश दिशः। इतीवायं कीरः कतिपयपदान्येव गगने मुहुर्भ्राम्यन् भ्राम्यन् पतति गुणवृक्षे पुनरपि॥
MSS_1998 अपारपुलिनस्थलीभुवि हिमालये मालये निकामविकटोन्नते दुरधिरोहणे रोहणे। महत्यमरभूधरे गहनकन्दरे मन्दरे भ्रमन्ति न पतन्त्यहो परिणता भवत्कीर्तयः॥
MSS_1999 अपारसंसारसमुद्रमध्ये संमज्जतो मे शरणं किमस्ति। गुरो दयालो कृपया वदैतद् विश्वेशपादाम्बुजदीर्घनौका॥
MSS_2000 अपारे काव्यसंसारे कविरेव प्रजापतिः। यथा वै रोचते विश्वं तथेदं परिवर्तते॥
MSS_2001 अपारे पाथोधौ किमिति सतिमिग्राहगहने निलीय श्रीनाथः स्वपिति भुजगे शङ्कित इव। किमेतावद्भिर्वा भवतु किल सर्वातिशयितः श्रिया संश्लिष्टाङ्को व्यपगतभयं को निवसतु॥
MSS_2002 अपारैर्व्यापारैरहरिह नयन्तोऽशनदशा- स्वथ स्नाताः संध्यां विदधति न जातु स्वसमये। त्यजन्तः स्वां वृत्तिं द्विजकुलभवा ग्रामगणकी- भवन्तो हन्तामी कथमपि च जीवन्ति बहवः॥
MSS_2003 अपार्थकमनायुष्यं गोविषाणस्य भक्षणम्। दन्ताश्च परिघृष्यन्ते रसश्चापि न लभ्यते॥
MSS_2004 अपार्थेतरयुक्तानां व्याससंग्रहशालिनाम्। अपि गोपालगीतानां निवेशो निगमादिषु॥
MSS_2005 अपास्तपाथेयसुधोपयोगैस् त्वच्चुम्बिनैव स्वमनोरथेन। क्षुधं च निर्वापयता तृषं च स्वादीयसाध्वा गमितः सुखं तैः॥
MSS_2006 अपास्तपाथोरुहि शायितं करे करोति लीलाकमलं किमाननम्। तनोषि हारं कियदस्रुणः स्रवैर् अदोषनिर्वासितभूषणे हृदि॥
MSS_2007 अपास्तस्ताराभिर्विधन इव कामी युवतिभिर् मधुच्छत्रच्छायां स्पृशति शशलक्ष्मा परिणतः। अयं प्राचीकर्णाभरणरचनाशोककुसुम- च्छटालक्ष्मीचौरः कलयति रविः पूर्वमचलम्॥
MSS_2008 अपास्य लक्ष्मीहरणोत्थवैरिताम् अचिन्तयित्वा च तदद्रिमन्थनम्। ददौ निवासं हरये महोदधिर् विमत्सरा धीरधियां हि वृत्तयः॥
MSS_2009 अपि कल्पानिलस्यैव तरङ्गस्य महोदधेः। शक्यते प्रसरो रोद्धुं नानुरक्तस्य चेतसः॥
MSS_2010 अपि कापुरुषो भीरुः स्याच्चेन्नृपतिसेवकः। तथापि न पराभूतिं जनादाप्नोति मानवः॥
MSS_2011 अपि कापुरुषो भीरुः स्याच्चेन्नृपतिसेवकः। यदाप्नोति फलं लोकात् तस्यांशमपि नो गुणी॥
MSS_2012 अपि कापुरुषो मार्गे द्वितीयः क्षेमकारकः। कर्कटेन द्वितीयेन जीवितं परिरक्षितम्॥
MSS_2013 अपि कालस्य यः कालः सोऽपि कालमपेक्षते। कर्तुं जगन्ति हन्तुं वा कालस्तेन जगत्प्रभुः॥
MSS_2014 अपि कीर्त्यर्थमायान्ति नाशं सद्योऽतिमानिनः। न चेच्छन्त्ययशोमिश्रम् अप्येवानन्त्यमायुषः॥
MSS_2015 अपि कुञ्जरकर्णाग्राद् अपि पिप्पलपल्लवात्। अपि विद्युद्विलसिताद् विलोलं ललनामनः॥
MSS_2016 अपि क्रियार्थं सुलभं समित्कुशं जलान्यपि स्नानविधिक्षमाणि ते। अपि स्वशक्त्या तपसि प्रवर्तसे शरीरमाद्यं खलु धर्मसाधनम्॥
MSS_2017 अपि घोरापराधस्य धर्ममाश्रित्य तिष्ठतः। स हि प्रच्छाद्यते दोषः शैलो मेघैरिवासितैः॥
MSS_2018 अपि चाप्यफलं कर्म पश्यामः कुर्वतो जनान्। नान्यथा ह्यभिजानन्ति वृत्तिं लोके कथंचन॥
MSS_2019 अपि चिन्तामणिश्चिन्तापरिश्रममपेक्षते। इदं त्वचिन्तितं मन्ये कृतमाश्चर्यमार्यया॥
MSS_2020 अपि चेत् सुदुराचारो भजते मामनन्यभाक्। साधुरेव स मन्तव्यः सम्यग् व्यवसितो हि सः॥
MSS_2021 अपि चेदसि पापेभ्यः सर्वेभ्यः पापकृत्तमः। सर्वं ज्ञानप्लवेनैव वृजिनं संतरिष्यसि॥
MSS_2022 अपि जनकसुतायास्तच्च तच्चानुरूपं स्फुटमिह शिशुयुग्मे नैपुणोन्नेयमस्ति। ननु पुनरिव तन्मे गोचरीभूतमक्ष्णोर् अभिनवशतपत्रश्रीमदास्यं प्रियायाः॥
MSS_2023 अपि जलकणान् पयोधेर् दूरादाहृत्य जायते जलदः। निकटाद् घटानपि शतं समीहरन् वारिहार्येव॥
MSS_2024 अपि तद्वपुषि प्रसर्पतोर् गमिते कान्तिझरैरगाधताम्। स्मरयौवनयोः खलु द्वयोः प्लवकुम्भौ भवतः कुचावुभौ॥
MSS_2025 अपि तरुवनान्यूष्मायन्ते तपत्यपि यामिनी दहति सरसीवातोऽप्येष ज्वलन्ति जलान्यपि। इति समधिकं ग्रीष्मे भीष्मे न पुण्यवतां भयं मलयजरसैर्दिग्धं लब्ध्वा वधूस्तनमण्डलम्॥
MSS_2026 अपि तुरगसमीपादुत्पतन्तं मयूरं न स रुचिरकलापं बाणलक्ष्यीचकार। सपदि गतमनस्कश्चित्रमाल्यानुकीर्णे रतिविगलितबन्धे केशपाशे प्रियायाः॥
MSS_2027 अपि तेजो निधिर्हन्त पतितो यदि जायते। सुरतं किमिवास्माकम् इति कोकैर्वियुज्यते॥
MSS_2028 अपि त्वया कैरविणि व्यधायि मुधा सुधाबन्धुनि बन्धुभावः। जनापवादः परितः प्रयातः समागमो हन्त न जातु जातः॥
MSS_2029 अपि दलन्मुकुले बकुले यया पदमधायि कदापि न तृष्णया। अहह सा सहसा विधुरे विधौ मधुकरी बदरीमनुवर्तते॥
MSS_2030 अपि दिनमणिरेष क्लेशितः शीतसंघैर् अथ निशि निजभार्यां गाढमालिङ्ग्य दोर्भ्याम्। स्वपिति पुनरुदेतुं सालसाङ्गस्तु तस्मात् किमु न भवतु दीर्घा यामिनी कामिनीयम्॥
MSS_2031 अपि दोर्भ्यां परिबद्धा बद्धापि गुणैरनेकधा निपुणैः। निर्गच्छति क्षणादिव जलधिजलोत्पत्तिपिच्छिला लक्ष्मीः॥
MSS_2032 अपि नदथ निकामं दर्दुराः किं सुवर्ण- द्युतिभरमुपनीता नूतनैर्वारिपूरैः। अयमचिरविनाशी शोचनीयस्तु भावी स चिरमवटसीम्नि प्राच्य एव क्रयो वः॥
MSS_2033 अपि नाम स दृश्येत पुरुषातिशयो भुवि। गर्वोच्छूनमुखा येन धनिनो नावलोकिताः॥
MSS_2034 अपि नित्यानन्दमयं सहः श्रियं वहति संततं हृदये। कः साधारणपुरुषः प्रभवत्वेनामनादर्त्तुम्॥
MSS_2035 अपि निपुणतरमधीतं दुर्विनयारूढचेतसः पुंसः। मणिरिव फणिफणवर्ती प्रभवति शोकाय लोकानाम्॥
MSS_2036 अपि निर्मुक्तभोगेन स्वान्तःस्थविषयेक्षया। असद्भावाय जायेत जिह्मगेन सहासिका॥
MSS_2037 अपि पञ्चशतं दण्ड्यान् दण्डयेत् पृथिवीपतिः। अभावे पञ्च कायस्थान् एकं वा स्वर्णकारकम्॥
MSS_2038 अपि पञ्चशतं शूरा मृद्नन्ति महतीं चमूम्। अथवा पञ्च षट् सप्त विजयन्तेऽनिवर्तिनः॥
MSS_2039 अपि पुत्रैः कलत्रैर्वा प्राणान् रक्षेत पण्डितः। विद्यमानैर्यतस्तैः स्यात् सर्वं भूयोऽपि देहिनाम्॥
MSS_2040 अपि पौरुषमादेयं शास्त्रं चेद्युक्तिबोधकम्। अन्यत्त्वार्षमपि त्याज्यं भाव्यं न्याय्यैकसेविना॥
MSS_2041 अपि प्रगल्भललनाकटाक्षचपलाः श्रियः। सन्मन्त्रिप्रणिधानेन चिरं तिष्ठन्ति भूभुजाम्॥
MSS_2042 अपि प्राज्यं राज्यं तृणमिव परित्यज्य सहसा विलोलद्वानीरं तव जननि तीरं श्रितवताम्। सुधातः स्वादीयः सलिलमिदमातृप्ति पिबतां जनानामानन्दः परिहसति निर्वाणपदवीम्॥
MSS_2043 अपि प्राणसमानिष्टान् पालितांल्लालितानपि। भृत्यान् युद्धे समुत्पन्ने पश्येच्छुष्कमिवेन्धनम्॥
MSS_2044 अपि बन्धुतया नारी बहुपुत्रा गुणैर्युता। शोच्या भवतिसा नारी पतिहीना तपस्विनी॥
MSS_2045 अपि ब्रह्मपरानन्दादिदमप्यधिकं ध्रुवम्। जहार नारदादीनां चित्तानि कथमन्यथा॥
MSS_2046 अपि ब्रह्मवधं कृत्वा प्रायश्चित्तेन शुध्यति। तदर्थेन विचीर्णेन न कथंचित्सुहृद्द्रुहः॥
MSS_2047 अपि भुजलतोत्क्षेपादस्याः कृतं परिरम्भणं प्रियसहचरीक्रीडालापे श्रुता अपि सूक्तयः। नवपरिणयव्रीडावत्या मुखोन्नतियत्नतो- ऽप्यलसवलिता तिर्यग्दृष्टिः करोति महोत्सवम्॥
MSS_2048 अपि भोगिषु मणिधारिण एव निहंसि नतु यद्द्विषोऽपि परान्। तत्तव गरुड स्थाने दानवसंहारिवाहस्य॥
MSS_2049 अपि भ्राता सुतोऽर्घ्यो वा श्वशुरो मातुलोऽपि वा। नादण्ड्यो नाम राज्ञोऽस्ति धर्माद्विचलितः स्वकात्॥
MSS_2050 अपि मन्दत्वमापन्नो नष्टो वापीष्टदर्शनात्। प्रायेण प्राणिनां भूयो दुःखवेगोऽधिको भवेत्॥
MSS_2051 अपि मरणमुपैति सा मृगाङ्के विलसति कैव कथा रसान्तरस्य। अयि कथमधुना दधाति शान्तिं विषमशरज्वरतीव्रदेहदाहः॥
MSS_2052 अपि मानुष्यकं लब्ध्वा भवन्ति ज्ञानिनो न ये। पशुतैव वरा तेषां प्रत्यवायाप्रवर्तनात्॥
MSS_2053 अपि मार्दवभावेन गात्रं संलीय बुद्धिमान्। अरिं नाशयते नित्यं यथा वल्ली महाद्रुमम्॥
MSS_2054 अपि मुदमुपयान्तो वाग्विलासैः स्वकीयैः परभणितिषु तोषं यान्ति सन्तः कियन्तः। निजघनमकरन्दस्यन्दपूर्णालवालः कलशसलिलसेकं नेहते किं रसालः॥
MSS_2055 अपि मृगपतिना करीन्द्रकुम्भ- स्थलदलनोद्गतपौरुषेण यस्य। भयचकितदृशा प्रनष्टमुच्चैः स हि शरभीकुलराजचक्रवर्ती॥
MSS_2056 अपि मृद्व्या गिरा लभ्यः सदा जागर्त्यतन्द्रितः। नास्ति धर्मसमो भृत्यः किंचिदुक्तस्तु धावति॥
MSS_2057 अपि मेरूपमं प्राज्ञम् अपि शूरमपि स्थिरम्। तृणीकरोति तृष्णैका निमेषेण नरोत्तमम्॥
MSS_2058 अपि यत्सुकरं कर्म तदप्येकेन दुष्करम्। बिशेषतोऽसहायेन किमु राज्यं महोदयम्॥
MSS_2059 अपि राज्यादपि स्वर्गाद् अपीन्दोरपि माधवात्। अपि कान्ताकुचस्पर्शात् संतोषः परमं सुखम्॥
MSS_2060 अपि लपितुमहं न हन्त शक्तस् तव पुरतः परितापमायताक्ष्याः। शिव शिव रसना यतो न यत्नाद् अपि यतते निजदाहशङ्कयेव॥
MSS_2061 अपि ललितसुगुणवेणिः सालंकारापि या सुवर्णापि। रघुतिलक विहीना चेद् वाणी रमणीव नैव कल्याणी॥
MSS_2062 अपि वज्रेण संघर्षम् अपि पद्भ्यां पराभवम्। सहन्ते गुणलोभेन त एव मणयो यदि॥
MSS_2063 अपि वटतरोः स्पर्धां बीजेन सर्षप सांप्रतं परिणमसि यो मुष्टिः शाकं सति स्थलसौष्ठवे। जठरकुहरक्रीडद्विश्वो यदेकदलोदरे प्रलयशिशुको देवः शिश्ये पुरेति ह शुश्रुमः॥
MSS_2064 अपि वर्षशतं स्थित्वा सदा कृत्रिमरागिणी। वेश्या शुकीव निःश्वासा निःसङ्गेभ्यः पलायते॥
MSS_2065 अपि विधिः कुसुमानि तवाशुगान् स्मर विधाय न निर्वृतिमाप्तवान्। अदित पञ्च हि ते स नियम्य तांस् तदपि तैर्बत जर्जरितं जगत्॥
MSS_2066 अपि वीर्योत्कटः शत्रुर् यतो भेदेन सिध्यति। तस्माद् भेदः प्रयोक्तव्यः शत्रूणां विजिगीषुणा॥
MSS_2067 अपि वेत्ति षडक्षराणि चेद् उपदेष्टुं शितिकण्ठमिच्छति। वसनाशनमात्रमस्ति चेद् धनदादप्यतिरिच्यते खलः॥
MSS_2068 अपि शारदचन्द्रिका यदीयां तुलनां गच्छति दुष्करैस्तपोभिः। न तटुञ्झति मानसं मदीयं हसितं खञ्जनमञ्जुलोचनायाः॥
MSS_2069 अपि शास्त्रेषु कुशला लोकाचारविवर्जिताः। सर्वे ते हास्यतां यान्ति यथा ते मूर्खपण्डिताः॥
MSS_2070 अपि शिशिरतरोपचारयोग्यं द्वितयमिदं युगपन्न सह्यमेव। जरठितरविदीधितिश्च कालो दयितजनेन समं च विप्रयोगः॥
MSS_2071 अपि श्रोणिभरस्वैरां धर्तुं तामशकन्न सः। तदङ्गसङ्गजस्तम्भो गजस्तम्भोरुदोरपि॥
MSS_2072 अपि संतापशमनाः शुद्धाः सुरभिशीतलाः। भुजङ्गसङ्गाज्जायन्ते भीषणाश्चन्दनद्रुमाः॥
MSS_2073 अपि संपूर्णतायुक्तैः कर्तव्याः सुहृदो बुधैः। नदीशः परिपूर्णोऽपि चन्द्रोदयमपेक्षते॥
MSS_2074 अपि संभृतस्य सततं रिक्तत्वं बिभ्रतो विसर्जनतः। उदरस्योदारस्य च केवलमाकारतो भेदः॥
MSS_2075 अपि सत्पथनिष्ठानाम् आशाः पूरयतामपि। अगस्त्यवृत्तिर्मेघानां हन्त मालिन्यकारणम्॥
MSS_2076 अपि स दिवसः किं स्याद्यत्र प्रियामुखपङ्कजे मधु मधुकरीवास्मद्दृष्टिर्विकासिनि पास्यति। तदनु च मृदुस्निग्धालापक्रमाहितनर्मणः सुरतसचिवैरङ्गैः सङ्गो ममापि भविष्यति॥
MSS_2077 अपि सर्वविदो न राजते वचनं श्रोतरि बोधवर्जिते। अपि भर्तरि नष्टलोचने विफलः किं न कलत्रविभ्रमः॥
MSS_2078 अपि सहवसतामसतां जलरुहजलवद्भवत्यसंश्लेषः। दूरेऽपि सतां वसतां प्रीतिः कुमुदेन्दुवद् भवति॥
MSS_2079 अपि सागरपर्यन्ता विचेतव्या वसुन्धरा। देशो ह्यरत्निमात्रोऽपि नास्ति दैवज्ञवर्जितः॥
MSS_2080 अपि सुभगं तव वदनं पश्यति सुभगे यदा यदा चन्द्रः। ग्लायति हन्त पिधत्ते सपदि मुखं स्वं पयोदान्तः॥
MSS_2081 अपि स्थानुवदासीत शुष्यन् परिगतः क्षुधा। न त्वेवानात्मसंपन्नाद् वृत्तिमीहेत पण्डितः॥
MSS_2082 अपि स्यात् पितृहा वैरी सोऽपि दानविलोभितः। गत्वा विश्वासभावं स शत्रोरात्मानमर्पयेत्॥
MSS_2083 अपि स्वमस्वप्नमसूषुपन्नमी परस्य दाराननवैतुमेव माम्। स्वयं दुरध्वार्णवनाविकाः कथं स्पृशन्तु विज्ञाय हृदापि तादृशीम्॥
MSS_2084 अपि स्वल्पतरं कार्यं यद्भवेत् पृथिवीपतेः। तन्न वाच्यं सभामध्ये प्रोवाचेदं बृहस्पतिः॥
MSS_2085 अपि स्वल्पमसत्यं यः पुरो वदति भूभुजाम्। देवानां च विनाशः स्याद् ध्रुवं तस्य गुरोरपि॥
MSS_2086 अपि स्वैः सर्वस्वैः पुनरपधनैः कैरपि धनैः परित्राणैः प्राणैर्यदपि च विधेयं परहितम्। तदद्यैतच्छब्दात् परभृत भवत्येव भवतस् ततः शब्दालस्यं कथमपि निरस्यं क्षणमपि॥
MSS_2087 अपीडयन् बलं शत्रूञ् जिगीषुरभिषेणयेत्। सुखसाध्यं द्विषां सैन्यं दीर्घप्रयाणपीडितम्॥
MSS_2088 अपीतक्षीबकादम्बम् असंमृष्टामलाम्बरम्। अप्रसादितशुद्धाम्बु जगदासीन्मनोहरम्॥
MSS_2089 अपुत्रत्वं भवच्छ्रेयो न तु स्याद्विगुणः सुतः। जीवन्नप्यविनीतोऽसौ मृत एव न संशयः॥
MSS_2090 अपुत्रस्य गतिर्नास्ति स्वर्गो नैव च नैव च। तस्मात् पुत्रमुखं दृष्ट्वा भवेत् पश्चाद्धि तापसः॥
MSS_2091 अपुत्रस्य गृहं शून्यं दिशः शून्यास्त्वबान्धवाः। मूर्खस्य हृदयं शून्यं सर्वशून्या दरिद्रता॥
MSS_2092 अपुत्रस्य गृहं शोच्यं शोच्यं राज्यमराजकम्। निराहाराः प्रजाः शोच्या शोच्यं मैथुनमप्रजम्॥
MSS_2093 अपुनर्देहिशब्दार्थम् अप्रत्युपकृतिक्षमम्। अर्थिनं कुरुते कश्चित् पुनरावृत्तिवर्जितम्॥
MSS_2094 अपुष्यत घनावली भुवनजीवनैर्यत्करैर् अवर्ध्यत सुधारुचिर्बहुबुधालिसंतर्पणः। तमन्धतमसच्छिदं रविमवेक्ष्य जाज्वल्यसे त्वमेव रविकान्ततामयसि हन्त किं कुर्महे॥
MSS_2095 अपूजितैवास्तु गिरीन्द्रकन्या किं पक्षपातेन मनोभवस्य। यद्यस्ति दूती सरसोक्तिदक्षा दासः पतिः पादतले वधूनाम्॥
MSS_2096 अपूजितोऽतिथिर्यस्य गृहाद्याति विनिःश्वसन्। गच्छन्ति पितरस्तस्य विमुखाः सह दैवतैः॥
MSS_2097 अपूज्या यत्र पूज्यन्ते पूज्यानां तु विमानना। त्रीणि तत्र प्रवर्तन्ते दुर्भिक्षं मरणं भयम्॥
MSS_2098 अपूज्या यत्र पूज्यन्ते पूज्यानामप्यमानना। तव दैवकृतो दण्डः सद्यः पतति दारुणः॥
MSS_2099 अपूर्णे नैव मर्तव्यं संपूर्णे नैव जीवति। तस्माद्धैर्यं विधातव्यं हन्तव्या परवाहिनी॥
MSS_2100 अपूर्वं चौर्यमभ्यस्तं त्वया चञ्चललोचने। दिवापि जाग्रतां पुंसां चेतो हरसि दूरतः॥
MSS_2101 अपूर्वं यद्वस्तु प्रथयति विना कारणकलां जगद् ग्रावप्रख्यं निजरसभरात् सारयति च। क्रमात् प्रख्योपाख्याप्रसरसुभगं भासयति तत् सरस्वत्यास्तत्त्वं कविसहृदयाख्यं विजयते॥
MSS_2102 अपूर्वः कोऽपि कोपाग्निः सज्जनस्य खलस्य च। एकस्य शाम्यति स्नेहाद् वर्धतेऽन्यस्य वारितः॥
MSS_2103 अपूर्वः कोऽपि कोशोऽयं विद्यते तव भारति। व्ययतो वृद्धिमायाति क्षयमायाति संचयात्॥
MSS_2104 अपूर्वः कोऽपि तन्वङ्ग्या मम मार्गः प्रदर्शितः। योगं चिन्तयतो येन राग एव विवर्धते॥
MSS_2105 अपूर्वकर्मचण्डालम् अपि मुग्धे विमुञ्च माम्। श्रितासि चन्दनभ्रान्त्या दुर्विपाकं विषद्रुमम्॥
MSS_2106 अपूर्वदेशाधिगमे युवराजाभिषेचने। पुत्रजन्मनि वा मोक्षो बन्धनस्य विधीयते॥
MSS_2107 अपूर्वमधुरामोदप्रमोदितदिशस्ततः। आययुर्भृङ्गमुखराः शिरः शेखरशालिनः॥
MSS_2108 अपूर्वयेव तत्कालसमागमसकामया। दृष्टेन राजन् वपुषा कटाक्षैर्विजयश्रिया॥
MSS_2109 अपूर्वा रसनाव्याली खलाननबिलेशया। कर्णमूले दशत्यन्यं हरत्यन्यस्य जीवितम्॥
MSS_2110 अपूर्वाह्लाददायिन्य उच्चैस्तरपदाश्रयाः। अतिमोहापहारिण्यः सूक्तयो हि महीयसाम्॥
MSS_2111 अपूर्विणा न कर्तव्यं कर्म लोके विगर्हितम्। कृतपूर्विणस्तु त्यजतो महान् धर्म इति श्रुतिः॥
MSS_2112 अपूर्वेयं धनुर्विद्या भवता शिक्षिता कुतः। मार्गणौघः समायाति गुणो जाति दिगन्तरम्॥
MSS_2113 अपूर्वो दृश्यते वह्निः कामिन्याः स्तनमण्डले। दूरतो दहते गात्रं गात्रलग्नः सुशीतलः॥
MSS_2114 अपूर्वो भाति भारत्याः काव्यामृतफले रसः। चर्वणे सर्वसामान्ये स्वादुवित् केवलं कविः॥
MSS_2115 अपूर्वोऽयं कान्ते ज्वलति मुखदीपस्तव चिरं तमो द्रष्ट् णां यो जनयतितरां याति सुतनो। अधस्ताद्यत्रेयं बत सुरभिधूमालकततिर् यदीया वार्तैव ज्वलयति पतंगानिव जनान्॥
MSS_2116 अपूर्वोऽयं धनुर्वेदो मन्मथस्य महात्मनः। शरीरमक्षतं कृत्वा भिनत्त्यन्तर्गतं मनः॥
MSS_2117 अपूर्वोऽयं पन्थाः शिव तव विभुत्वस्य कतमो जगद्बन्धो यत्ते पदयुगमकामं प्रणमताम्। प्रयाति प्रध्वंसं न खलु दुरितं केवलमिदं चिरोपात्तं सद्यः सुकृतमपि सर्वं विगलति॥
MSS_2118 अपूर्वोऽयं मया दृष्टः कान्तः कमललोचने। शोऽन्तरं यो विजानाति स विद्वन्नात्र संशयः॥
MSS_2119 अपृच्छं पुत्रदारादींस् तैरुक्तोऽहं रघत्तम। पापं तवैव तत्सर्वं वयं तु फलभागिनः॥
MSS_2120 अपृष्टस्तस्य न ब्रूयाद् यश्च नेच्छेत् पराभवम्। एष एव सतां धर्मो विपरीतोऽसतां मतः॥
MSS_2121 अपृष्टस्तु नरः किंचिद् यो ब्रूते राजसंसदि। न केवलमसंमानं लभते च विडम्बनाम्॥
MSS_2122 अपृष्टेन न वक्तव्यः सचिवेन विपश्चिता। नानुशिष्यादपृच्छन्तं महदेतद्धि साहसम्॥
MSS_2123 अपृष्टेनापि वक्तव्यं सचिवेनात्र किंचन। पृष्टेन तु विशेषेण वाच्यं पथ्यं महीपतेः॥
MSS_2124 अपृष्टोऽत्राप्रधानो यो ब्रूते राज्ञः पुरः कुधीः। न केवलमसंमानं लभते च विडम्बनम्॥
MSS_2125 अपृष्ट्वैव भवेन्मूढज्ञानं मनसि चिन्तनात्। अपूर्णः कुरुते शब्दं न पूर्णः कुरुते घटः॥
MSS_2126 अपेक्षन्ते न च स्नेहं न पात्रं न दशान्तरम्। सदा लोकहितासक्ता रत्नदीपा इवोत्तमाः॥
MSS_2127 अपेताः शत्रुभ्यो वयमिति विषादोऽयमफलः प्रतीकारस्त्वेषामनिशमनुसंधातुमुचितः। जरासंधाद्भग्नः सह हलभृता दानवरिपुर् जघानैनं पश्चान्न किमनिलसूनुः प्रियसखः॥
MSS_2128 अपेहि हृदयाद्वा मे वामे दर्शनमेहि वा। अदूरविरहोत्कण्ठादुःखं दुःकेन सह्यते॥
MSS_2129 अप्यखिलालंकारा- नाकलयन्तोऽपि रसविदश्चित्रम्। कलयन्ति सरसकाव्ये नालंकारं कदाचिदपि॥
MSS_2130 अप्यग्रणीर्मन्त्रकृतामृषीणां कुशाग्रबुद्धे कुशली गुरुस्ते। यतस्त्वया ज्ञानमशेषमाप्तं लोकेन चैतन्यमिवोष्णरश्मेः॥
MSS_2131 अप्यतिशयितमनर्थं शमयत्यर्थं समर्पयन् नृपतिः। तमनर्पयन् निरर्थं प्राणेन समं परित्यजत्यर्थम्॥
MSS_2132 अप्यत्युच्चो भूमिसमः पार्थिवोऽपि न पार्थिवः। मानार्थं जीवितं तस्य कृते माने न जीवति॥
MSS_2133 अप्यनारभमाणस्य विभोरुत्पादिताः परैः। व्रजन्ति गुणतामर्थाः शब्दा इव विहायसः॥
MSS_2134 अप्यनावर्जिताः स्वेन फलरागेण संनताः। अर्भकैरपि गृह्यन्ते साधुसंतानशाखिनः॥
MSS_2135 अप्यनेकैरुपचितैर् दुर्विनीतैः सुतैरलम्। निदर्शनं धार्तराष्ट्राः शतं दुर्योधनादयः॥
MSS_2136 अप्यभीष्टा न लभ्यन्ते संत्यक्ता न त्यजन्ति च। वासना इव संसारे मोहनैकपराः स्त्रियः॥
MSS_2137 अप्यशक्यं त्वया दत्तं दुःखं शक्यन्तरात्मनि। बाष्पो वाहीकनारीणां वेगवाही कपोलयोः॥
MSS_2138 अप्याकरसमुत्पन्नमणिजातिरसंस्कृता। जातरूपेण कल्याणि न हि संयोगमर्हति॥
MSS_2139 अप्यात्मनो विनाशं गणयति न खलः परव्यसनहृष्टः। प्रायो मस्तकनाशे समरमुखे नृत्यति कबन्धः॥
MSS_2140 अप्यापत्समयः साधोः प्रयाति श्लाघनीयताम्। विधोर्विधुंतुदास्कन्दविपत्कालोऽपि सुन्दरः॥
MSS_2141 अप्यामीलितपङ्कजां कमलिनीमप्युल्लसत्पल्लवां वासन्तीमपि सौधभित्तिपतितामात्मप्रतिच्छायिकाम्। मन्वानः प्रथमं प्रियेति पुलकस्वेदप्रकम्पाकुलं प्रीत्यालिङ्गति नास्ति सेति न पुनः खेदोत्तरं मूर्च्छति॥
MSS_2142 अप्युत्कटे च रौद्रे च शत्रौ यस्य न हीयते। धैर्यं प्राप्ते महीपस्य न स याति पराभवम्॥
MSS_2143 अप्युन्नतपदारूढः पूज्यान् नैवापमानयेत्। नहुषः शक्रतां प्राप्य च्युतोऽगस्त्यावमाननात्॥
MSS_2144 अप्युन्मत्तात् प्रलपतो बालाच्च परिसर्पतः। सर्वतः सारमादद्याद् अश्मभ्य इव काञ्चनम्॥
MSS_2145 अप्युपायैस्त्रिभिस्तात योऽर्थः प्राप्तुं न शक्यते। तस्य विक्रमकालांस्तान् युक्तानाहुर्मनीषिणः॥
MSS_2146 अप्युद्दामव्यसनसरणेः संगमे कामुकानां भद्रं भद्रे भुवनजयिनस्त्वत्कलाकौलशस्य। अप्युत्साहप्रचुरसुहृदः कामकेलीनिवासाः प्रौढोत्साहास्तव सुवदने स्वस्तिमन्तो विलासाः॥
MSS_2147 अप्येकवंशजनुषोः पश्यत पूर्णत्वतुच्छताभाजोः। ज्याकार्मुकयोः कश्चिद् गुणभूतः कश्चिदपि भर्ता॥
MSS_2148 अप्येतद्रजनीमयं जगदथो निद्रामयी सा निशा निद्रा स्वप्नमयी भवेदथ च स स्वप्नो मृगाक्षीमयः। सेयं मानमयी मम प्रियतमा तच्चाटुचेष्टामयो मादृक् क्वेति समीहितैकविधये संकल्प तुभ्यं नमः॥
MSS_2149 अप्येव दहनं स्पृष्ट्वा वने तिष्ठन्ति पादपाः। राजदोषपरामृष्टास् तिष्ठन्ते नापराधिनः॥
MSS_2150 अप्यौत्सुक्ये महति दयितप्रार्थनासु प्रतीपाः काङ्क्षन्त्योऽपि व्यतिकरसुखं कातराः स्वाङ्गदाने। आबाध्यन्ते न खलु मदनेनैव लब्धान्तरत्वाद् आबाधन्ते मनसिजमपि क्षिप्तकालाः कुमार्यः॥
MSS_2151 अप्रकटवर्तितस्तन- मण्डलिकानिभृतचक्रदर्शिन्यः। आवेशयन्ति हृदयं स्मरचर्यागुप्तयोगिन्यः॥
MSS_2152 अप्रकटीकृतशक्तिः शक्तोऽपि जनात् तिरस्क्रियां लभते। निवसन्नन्तर्दारुणि लङ्घ्यो वह्निर्न तु ज्वलितः॥
MSS_2153 अप्रगल्भस्य या विद्या कृपणस्य च यद्धनम्। यच्च बाहुबलं भीरोर् व्यर्थमेतत् त्रयं भुवि॥
MSS_2154 अप्रगल्भाः पदन्यासे जननीरागहेतवः। सन्त्येके बहुलालापाः कवयो बालका इव॥
MSS_2155 अप्रणोद्योऽतिथिः सायं सूर्योढो गृहमेधिना। काले प्राप्तस्त्वकाले वा नास्यानश्नन् गृहे वसेत्॥
MSS_2156 अप्रणाद्योऽतिथिः सायं सूर्योढो गृहमेधिनाम्। पूजया तस्य देवत्वं प्रयान्ति गृहमेधिनः॥
MSS_2157 अप्रतिकृत्यात्मानं सहसानर्थेषु न प्रवर्तेत। शिरसि धृतेऽमृतकिरणे विषमघसद्विषमनेत्रोऽपि॥
MSS_2158 अप्रतिबुद्धे श्रोतरि वक्तुर्वाक्यं प्रयाति वैफल्यम्। नयनविहीने भर्तरि लावण्यमिवेह खञ्जनाक्षीणाम्॥
MSS_2159 अप्रतिष्ठाश्च ये केचिद् अधर्मशरणाश्च ये। तेषां प्रतिष्ठा गङ्गेह शरणं शर्म वर्म च॥
MSS_2160 अप्रत्यक्षाणि शास्त्राणि विवादस्तत्र केवलम्। प्रत्यक्षं ज्यौतिषं शास्त्रं चन्द्रार्कौ यत्र साक्षिणौ॥
MSS_2161 अप्रत्याकलितप्रभावविभवे सर्वाश्रयाम्भोनिधौ वासो नाल्पतपःफलं यदपरं दोषोऽयमेको महान्। शम्बूकोऽपि यदत्र दुर्लभतरै रत्नैरनर्घैः सह स्पर्धामेकनिवासकारणवशादेकान्ततो वाञ्छति॥
MSS_2162 अप्रदाता समृद्धोऽसौ दरिद्रश्च महामनाः। अश्रुतश्च समुन्नद्धस् तमाहुर्मूढचेतसम्॥
MSS_2163 अप्रदीपा यथा रात्रिर् अनादित्यं यथा नभः। तथासांवत्सरो राजा भ्रमत्यन्ध इवाध्वनि॥
MSS_2164 अप्रधानः प्रधानः स्यात् पार्थिवं यदि सेवते। प्रधानोऽप्यप्रधानः स्याद् यदि सेवाविवर्जितः॥
MSS_2165 अप्रभूतमतनीयसि तन्वी काञ्चिधाम्नि पिहितैकतरोरु। क्षौममाकुलकरा विचकर्ष क्रान्तपल्लवमभीष्टतमेन॥
MSS_2166 अप्रमत्तश्च यो राजा सर्वज्ञो विजितेन्द्रियः। कृतज्ञो धर्मशीलश्च स राजा तिष्ठते चिरम्॥
MSS_2167 अप्रमत्तेऽपि पुरुषे हितकार्यावलम्बिनि। दैवमुन्मार्गरसिकम् अन्यथैव प्रमद्यते॥
MSS_2168 अप्रमादश्च कर्तव्यस् त्वया राज्ञः समाश्रये। त्वदीयस्य शरीरस्य वयं भाग्योपजीविनः॥
MSS_2169 अप्रसन्नमपराद्धरि पत्यौ कोपदीप्तमुररीकृतधैर्यम्। क्षालितं नु शमितं नु वधूनां द्रावितं नु हृदयं मधुवारैः॥
MSS_2170 अप्रसादोऽनधिष्ठानं देयांशहरणं च यत्। कालयापोऽप्रतीकारस् तद् वैराग्यस्य कारणम्॥
MSS_2171 अप्रस्तावस्तुतिभिरनिशं कर्णशूलं करोति स्वं दारिद्र्यं वदति वसनं दर्शयत्येव जीर्णम्। छायाभूतश्चलति न पुरः पार्श्वयोर्नैव पश्चान् निःस्वः खेदं दिशति धनिनां व्याधिवद्दुश्चिकित्स्यः॥
MSS_2172 अप्राकृतः स कथमस्तु न विस्मयाय यस्मिन्नुवास करुणा च कृतज्ञता च। लक्ष्मीश्च सात्त्विकगुणज्वलितं च तेजो धर्मश्च मानविनयौ च पराक्रमश्च॥
MSS_2173 अप्राकृतस्य चारितातिशयस्य भावैर् अत्यद्भुतैर्मम हृतस्य तथाप्यनास्था। कोऽप्येष वीरशिशुकाकृतिरप्रमेय- सामर्थ्यसारसमुदायमयः पदार्थः॥
MSS_2174 अप्राकृतस्याहवदुर्मदस्य निवार्यमस्यास्त्रबलेन वीर्यम्। अल्पीयसोऽप्यामयतुल्यवृत्तेर् महापकाराय रिपोर्विवृद्धिः॥
MSS_2175 अप्राज्ञेन च कातरेण च गुणः स्याद् भक्तियुक्तेन कः प्रज्ञाविक्रमशालिनोऽपि हि भवेत् किं भक्तिहीनात् फलम्। प्रज्ञाविक्रमभक्तयः समुदिता येषां गुणा भूतये ते भृत्या नृपतेः कलत्रमितरे संपत्सु चापत्सु च॥
MSS_2176 अप्राप्तकालं वचनं बृहस्पतिरपि ब्रुवन्। लभते बुद्ध्यवज्ञानम् अवमानं च भारत॥
MSS_2177 अप्राप्तकालवचनं बृहस्पतिरपि ब्रुवन्। प्राप्नुयाद् बुद्धिशैथिल्यम् अपमानं च शाश्वतम्॥
MSS_2178 अप्राप्तकालो यो मूर्खो हसेत् स्वेच्छानुसारतः। प्राप्नुयाद् बुद्ध्यवज्ञानं सभायां चैव शाश्वतम्॥
MSS_2179 अप्राप्तकेलिसुखयोरतिमानरुद्ध- संधानयो रहसि जातरुषोरकस्मात्। यूनोर्मिथोऽभिलषतोः प्रथमानुनीतिं भावाः प्रसादपिशुनाः क्षपयन्ति निद्राम्॥
MSS_2180 अप्राप्तपुष्पोद्गमविभ्रमैव रुद्धा भुजङ्गेन तथा यथेयम्। न शक्यते स्प्रष्टुमपीहमानैर् आमोदिनी चन्दनशाखिकेव॥
MSS_2181 अप्राप्तप्रथमावकर्तनरुषा व्यानम्रमूकीभवद्- वक्रेष्वन्यशिरःसु यस्य दहने छिन्नं शिरो जुह्वतः। उच्चार्य स्वयमेव मन्त्रमकरोन्नास्याहमित्यात्मनस् त्यागं पङ्क्तिमुखः स विक्रमसुहृद्वीरः कथं वर्ण्यते॥
MSS_2182 अप्राप्तयौवना नारी न कामाय न शान्तये। संप्राप्ते षोडशे वर्षे गर्दभी चाप्सरायते॥
MSS_2183 अप्राप्तवल्लभसमागमनाधिकायाः सख्याः पुरोऽत्र निजचित्तविनोदबुद्ध्या। आलापवेषगतिहास्यविकत्थनाद्यैः प्राणेश्वरानुकृतिमाकलयन्ति लीलाम्॥
MSS_2184 अप्राप्येऽपि यथा कामे धर्मे चिन्ता न किं तथा। अलाभेऽपि द्वयोरेका भयदा शिवदापरा॥
MSS_2185 अप्राप्येषुरुदासितासिरशनेरारात् कुतः शङ्कुतश् चक्रव्युत्क्रमकृत् परोक्षपरशुः शूलेन शून्या यया। मृत्युर्दैत्यपतेः कृतः स सदृशः पादाङ्गुलीपर्वतः पार्वत्या प्रतिपाल्यतां त्रिभुवनं निःशल्यकल्यं तया॥
MSS_2186 अप्रामाण्यं च वेदानां शास्त्राणां चातिलङ्घनम्। सर्वत्र चानवस्थानम् एतन्नाशनमात्मनः॥
MSS_2187 अप्रार्थनमसंस्पर्शम् असंदर्शनमेव च। पुरुषस्येह नियमो भवेद्रागप्रहाणये॥
MSS_2188 अप्रार्थितं यथा दुःखं तथा सुखमपि स्वयम्। प्राणिनं प्रतिपद्येत सर्वं नियतियन्त्रितम्॥
MSS_2189 अप्रियं न हि भाषेत न विरुध्येत केनचित्। कार्यसिद्धिं समीहेत कार्यभ्रंशो हि मूर्खता॥
MSS_2190 अप्रियं पुरुष चापि परद्रोहं परस्त्रियम्। अधर्ममनृतं चैव दूरात् प्राज्ञो विवर्जयेत्॥
MSS_2191 अप्रियं यस्य कुर्वीत भूयस् तस्य प्रियं चरेत्। अचिरेण प्रियः स स्याद् योऽप्रियः प्रियमाचरेत्॥
MSS_2192 अप्रियमुक्ताः पुरुषाः प्रयतन्ते द्विगुणमप्रियं वक्तुम्। तस्मादवाच्यमप्रियम् अप्रियमश्रोतुकामेन॥
MSS_2193 अप्रियवचनदरिद्रैः प्रियवचनाढ्यैः स्वदारपरितुष्टैः। परपरिवादनिवृत्तैः क्वचित् क्वचिन् मण्डिता वसुधा॥
MSS_2194 अप्रियवचनाङ्गारैर् दग्धोऽपि न विप्रियं वदत्यार्यः। किं दह्यमानमगरु स्वभावसुरभिं परित्यजति॥
MSS_2195 अप्रियस्यापि वचसः परिणामाविरोधिनः। वक्ता श्रोता च यत्रास्ति रमन्ते तत्र संपदः॥
MSS_2196 अप्रियाण्यपि कुर्वन्तः स्वार्थायोद्यत चेष्टिताः। पण्डिता नोपलभ्यन्ते वायसैरिव कोकिलाः॥
MSS_2197 अप्रियाण्यपि कुर्वाणो निष्ठुराण्यपि च ब्रुवन्। चेतः प्रह्लादयत्येव सर्वावस्थासु वल्लभः॥
MSS_2198 अप्रियाण्यपि कुर्वाणो यः प्रियः प्रिय एव सः। दग्धमन्दिरसारेऽपि कस्य वह्नावनादरः॥
MSS_2199 अप्रियाण्यपि पथ्यानि ये वदन्ति नृणामिह। त एव सुहृदः प्रोक्ता अन्ये स्युर्नामधारकाः॥
MSS_2200 अप्रिया न भविष्यन्ति प्रियो मे न भविष्यति। अहं च न भविष्यामि सर्वं च न भविष्यति॥
MSS_2201 अप्रियैः सह संवासः प्रियैश्चापि विनाभवः। असद्भिः संप्रयोगश्च तद्दुःखं चिरजीविनाम्॥
MSS_2202 अप्रियैरपि निष्पिष्टैः किं स्यात् क्लेशासहिष्णुभिः। ये तदुन्मूलने शक्ता जिगीषा तेषु शोभते॥
MSS_2203 अप्रियोऽपि हि पथ्यः स्याद् इति वृद्धानुशासनम्। वृद्धानुशासने तिष्ठन् प्रियतामुपगच्छति॥
MSS_2204 अप्रीतां रोगिणीं नारीम् अन्तर्वत्नीं धृतव्रताम्। रजस्वलामकामां च न कामेत बलात् पुमान्॥
MSS_2205 अप्सु प्लवन्ते पाषाणा मानुषा घ्नन्ति राक्षसान्। कपयः कर्म कुर्वन्ति कालस्य कुटिला गतिः॥
MSS_2206 अप्स्वात्मानं न वीक्षेत नावगाहेत् पयोरयम्। संदिग्धनावं नारोहेन् न बाहुभ्यां नदीं तरेत्॥
MSS_2206A अफलं श्राद्धम् अपात्रे धनम् अफलं यत् न दत्तमर्थिभ्यः। यौवनमफलं यमिनश् श्रुतमफलं दुर्विनीतस्य॥
MSS_2207 अफलस्यापि वृक्षस्य छाया भवति शीतला। निर्गुणोऽपि वरं बन्धुर् यः परः पर एव सः॥
MSS_2208 अफलानि दुरन्तानि समव्ययफलानि च। अशक्यानि च कार्याणि नारभेत विचक्षणः॥
MSS_2209 अबन्धुष्वपि बन्धुत्वं स्नेहात् समुपजायते। बन्धुष्वपि च बन्धुत्वम् अलोकज्ञेषु हीयते॥
MSS_2210 अबलः प्रोन्नतं शत्रुं यो याति मदमोहितः। युद्धार्थं स निवर्तेत शीर्णदन्तो यथा गजः॥
MSS_2211 अबलस्वकुलाशिनो झषान् निजनीडद्रुमपीडिनः खगान्। अनवद्यतृणार्दिनो मृगान् मृगयाघाय न भूभुजां घ्नताम्॥
MSS_2212 अबलां बलिना नीतां दशामिमां मकरकेतुना रक्ष। आपत्पतितोद्धृतये भवति हि शुभजन्मनां जन्म॥
MSS_2213 अबला अपि वीरेशान् यत्साहाय्यमुपाश्रिताः। पराभवन्ति दृक्कोणपातेनैव स मन्मथः॥
MSS_2214 अबलाढ्यविग्रहश्रीर् अमर्त्यनतिरक्षमालयोपेतः। पञ्चक्रमोदितमुखः पायात् परमेश्वरो मुहुरनादिः॥
MSS_2215 अबलाबुद्धिहीनाया दोषं क्षन्तुं सदार्हसि। मूढस्य सततं दोषं क्षमां कुर्वन्ति साधवः॥
MSS_2216 अबला यत्र प्रबला शिशुरवनीशो निरक्षरो मन्त्री। नहि नहि तत्र धनाशा जीवित आशापि दुर्लभा भवति॥
MSS_2217 अबलावनपर एको भुवनत्रितयेऽपि चेत्तदा भर्त्ता। कथमन्यथा सुधाकर- चन्दनमुख्याप्रियत्वं स्यात्॥
MSS_2218 अबला विषहेत कथं दृढशक्तिममुष्य रतिरसप्रसरम्। मदनतुलितानुरागो न विदध्याद्यदि बलाधानम्॥
MSS_2219 अबलासु विलासिनोऽन्वभूवन् नयनैरेव नवोपगूहनानि। मरुदागमवार्तयापि शून्ये समये जाग्रति संप्रवृद्ध एव॥
MSS_2220 अबलेति परीवादो वृथा हि हरिणीदृशाम्। यासां नेत्रनिपातेन नटवद् घूर्ण्यते जगत्॥
MSS_2221 अबले सलिले व्यवस्यता ते मुखभावो गमितो न पङ्कजेन। कथमादिमवर्णतान्त्यजस्य द्विजराजेन कृतोरुनिग्रहस्य॥
MSS_2222 अबलोऽसि न जितकाशी- प्रतिभटराशीन् परापत क्षितिप। जाताम्भःकणपातः क्व विनश्यत्यनलसंघातः॥
MSS_2223 अबालरुचिरे भ्रुवौ न च मरालमन्दा गतिर् दृगञ्चलमचञ्चलं हृदयभूदभूतो दया(?)। सुधा न खलु वाक्पथातिथिरथापि यूनां मनो मनोजशरजर्ज्जरन्नयति मोहमस्यास्तनुः॥
MSS_2224 अबुधा अजंगमा अपि कयापि गत्या परं पदमवाप्ताः। मन्त्रिण इति कीर्त्यन्ते नयबलगुटिका इव जनेन॥
MSS_2225 अबुधैः कृतमानसंविदस् तव पार्थैः कुत एव योग्यता। सहसि प्लवगैरुपासितं न हि गुञ्जाफलमेति सोष्मताम्॥
MSS_2226 अबुधैरर्थलाभाय पण्यस्त्रीभिरिव स्वयम्। आत्मा संस्कृत्य संस्कृत्य परोपकरणीकृतः॥
MSS_2227 अबुद्धिमाश्रितानां च क्षन्तव्यमपराधिनाम्। न हि सर्वत्र पाण्डित्यं सुलभं पुरुषेण वै॥
MSS_2228 अथ चेद् बुद्धिजं कृत्वा ब्रूयुस्ते तदबुद्धिजम्। पापान् स्वल्पेऽपि तान् हन्याद् अपराधे तथानृजून्॥
MSS_2229 अबुद्ध्वा चित्तमप्राप्य विश्रम्भं प्रभविष्णुषु। न स्वेच्छं व्यवहर्तव्यम् आत्मनो भूतिमिच्छता॥
MSS_2230 अबोधि नो ह्रीनिभृतं मदिङ्गितं प्रतीत्य वा नादृतवत्यसाविति। लुनाति यूनः स्म धियं कियद्गता निवृत्य बालादरदर्शनेषुणा॥
MSS_2231 अब्जं त्वज्जमथाब्जभूस्तत इदं ब्रह्माण्डमण्डात् पुनर् विश्वं स्थावरजंगमं तदितरत् त्वन्मूलमित्थं पयः। धिक् त्वां चौर इव प्रयासि निभृतं निर्गत्य जालान्तरैर् बध्यन्ते विवशास्त्वदेकशरणास्त्वामाश्रिता जन्तवः॥
MSS_2232 अब्दायनर्तुष्वथ मासपक्ष- दिनानि कार्येऽप्यवधौ विदध्यात्। हीनावधिर्येन भवत्यसत्यः सर्वोऽपि लोके शकुनो गृहीतः॥
MSS_2233 अब्देभकुम्भे निर्बिन्ने विद्युत्खड्गलताहते। स्वच्छमुक्ताफलस्थूला निपेतुस्तोयबिन्दवः॥
MSS_2234 अब्दैर्वारिजिघृक्षयार्णवगतैः साकं व्रजन्ती मुहुः संसर्गाद्वडवानलस्य समभूदापन्नसत्त्वा तडित्। मन्ये देव तया क्रमेण जनितो युष्मत्प्रतापानलो येनारातिवधूविलोचनजलैः सिक्तोऽपि संवर्धते॥
MSS_2235 अब्धिना सह मित्रत्वे दारिद्र्यं यदि जायते। लाञ्छनं सागरस्यैव मैत्रीकर्तुर्न लाञ्छनम्॥
MSS_2236 अब्धिर्न तृप्यति यथा सरितां सहस्रैर् नो चेन्धनैरिव शिखी बहुधोपनीतैः। जीवः समस्तविषयैरपि तद्वदेवं संचिन्त्य चारुधिषणस्त्यजतीन्द्रियार्थान्॥
MSS_2237 अब्धिर्यद्यवधीरितो न तु तदा तस्मान्निपीयाम्बुदैर् वान्तान् याचसि काकुभिर्जललवानुत्तानचञ्चूपुटः। तत्ते निस्त्रपनीचतैवमुचिता निर्वक्तुमेतत् कथं विद्मः केन गुणेन मानिषु पुनः सारङ्ग संगीयते॥
MSS_2238 अब्धी रत्नमधो धत्ते धत्ते वा शिरसा तृणम्। अब्धेरेव हि दोषोऽयं रत्नं रत्नं तृणं तृणम्॥
MSS_2239 अब्धेरम्भः स्थगितभुवनाभोगपातालकुक्षेः। पोतोपाया इह हि बहवो लङ्घनेऽपि क्षमन्ते। आहो रिक्तः कथमपि भवेदेष दैवात् तदानीं को नाम स्यादवटकुहरालोकनेऽप्यस्य कल्पः॥
MSS_2240 अब्धौ मज्जन्ति मीना इव फणिन इव क्षौणिरन्ध्रं विशन्ति क्रामन्त्यद्रीन् विहङ्गा इव कपय इव क्वाप्यरण्ये चरन्ति। देव क्ष्मापालशक्र प्रसरदनुपमत्वच्चमूचक्रवाह- व्यूहव्याधूतधूलीपटलहतदृशः कान्दिशीकाः क्षितीशाः॥
MSS_2241 अब्रवीच्च भगवन् मतङ्गजैर् यद्बृहद्भिरपि कर्म दुष्करम्। तत्र नाहमनुमन्तुमुत्सहे मोघवृत्ति कलभस्य चेष्टितम्॥
MSS_2242 अभक्ष्यं भक्षयेन्नित्यं सुवासोमद्यपा गृहे। कुष्ठी भवति वित्तेशो वेश्यादोषाः स्वभावजाः॥
MSS_2243 अभग्नवृत्ताः प्रसभाद् आकृष्टा यौवनोद्धतैः। चक्रन्दुरुच्चकैर्मुष्टिग्राह्यमध्या धनुर्लता॥
MSS_2244 अभयं सत्त्वसंशुद्धिर् ज्ञानयोगव्यवस्थितिः। दानं दमश्च यज्ञश्च स्वाध्यायस्तप आर्जवम्॥
MSS_2245 अहिंसा सत्यमक्रोधस् त्यागः शान्तिरपैशुनम्। दया भूतेष्वलोलुप्त्वं मार्दवं ह्रीरचापलम्॥
MSS_2246 तेजः क्षमा धृतिः शौचम् अद्रोहो नातिमानिता। भवन्ति संपदं दैवीम् अभिजातस्य भारत॥
MSS_2247 दम्भो दर्पोऽतिमानश्च क्रोधः पारुष्यमेव च। अज्ञानं चाभिजातस्य पार्थ संपदमासुरीम्॥
MSS_2248 दैवी संपद्विमोक्षाय निबन्धायासुरी मता॥
MSS_2249 अभयं सर्वभूतेभ्यो दत्त्वा यश्चरते मुनिः। तस्यापि सर्वभूतेभ्यो न भयं विद्यते क्वचित्॥
MSS_2250 अभयं सर्वभूतेभ्यो यो ददाति दयापरः। अभयं तस्य भूतानि ददतीत्यनुशुश्रुमः॥
MSS_2251 अभयं सर्वभूतेभ्यो यो ददाति दयापरः। तस्य देहविमुक्तस्य क्षय एव न विद्यते॥
MSS_2252 अभयमभयं देव ब्रूमस्तवासिलतावधूः कुवलयदलश्यत्मा शत्रोरुरःस्थलशायिनी। समयसुलभां कीर्तिं भव्यामसूत सुतामसाव् अपि रमयितुं रागान्धेव भ्रमत्यखिलं जगत्॥
MSS_2253 अभयस्य हि यो दाता स पूज्यः सततं नृपः। सत्रं हि वर्धते तस्य सदैवाभयदक्षिणम्॥
MSS_2254 अभयस्यैव यो दाता तस्यैव सुमहत्फलम्। न हि प्राणसमं दानं त्रिषु लोकेषु विद्यते॥
MSS_2255 अभवदभिनवप्ररोहभाजां छविपरिपाटिषु यः पुराङ्गकानाम्। अहह विरहवैकृते स तस्याः क्रशिमनि संप्रति दूर्वया विवादः॥
MSS_2256 अभव्यजीवो वचनं पठन्नपि जिनस्य मिथ्यात्वविषं न मुञ्चति। यथा विषं रौद्रविषोऽति पन्नगः सशर्करं चारु पयः पिबन्नपि॥
MSS_2257 अभावि सिन्ध्वा संध्याभ्रसदृग्रुधिरतोयया। हृते योद्धुं जनः पांशौ स दृग्रुधि रतो यया॥
MSS_2258 अभावे न नरस्तस्माद् भावः सर्वत्र कारणम्। चित्तं शोधय यत्नेन किमन्यैर्बाह्यशोधनैः॥
MSS_2259 अभावे पट्टसूत्रस्य हारिणी स्नायुरिष्यते। गुणार्थमथवा ग्राह्याः स्नायवो महिषीगवाम्॥
MSS_2259A अभिगम्यास्ते सद्भिर् व्यपगतमानावमानदोषाश्च। ये स्वगृहमुपगतानां श्रममुपचारैर्व्यपनयन्ति॥
MSS_2260 अभिजनवतो भर्तुः श्लाघ्ये स्थिता गृहिणीपदे विभवगरुभिः कृत्यैरस्य प्रतिक्षणमाकुला। तनयमचिरात् प्राचीवार्कं प्रसूय च पावनं मम विरहजां न त्वं वत्से शुचं गणयिष्यसि॥
MSS_2261 अभिजातजनव्यथावहा बहलोष्मप्रसरा विदाहिनः। प्रखला इव दृष्टिमागता भुवि तापाय निदाघवासराः॥
MSS_2262 अभितापसंपदमथोष्णरुचिर् निजतेजसामसहमान इव। पयसि प्रपित्सुरपराम्बुनिधेर् अधिरोढुमस्तगिरिमभ्यपतत्॥
MSS_2263 अभितिग्मरश्मि चिरमाविरमा- दवधानखिन्नमनिमेषतया। विगलन्मधुव्रतकुलाश्रुजलं न्यमिमीलदब्जनयनं नलिनी॥
MSS_2264 अभितो नितरां सलिलं जलदे दातुं समुद्यते भवति। तदपि बहुलमल्पं वा पात्राधीनं मतं पतनम्॥
MSS_2265 अभित्तावुत्थिते चित्रे दृश्यते भित्तिरातता। अहो विचित्रा मायेयं भग्नं तुण्डं शिलाप्लुता॥
MSS_2266 अभिद्रोहेण भूतानाम् अर्जयन् गत्वरीः श्रियः। उदन्वानिव सिन्धूनाम् आपदामेति पात्रताम्॥
MSS_2267 अभिधाय तदा तदप्रियं शिशुपालोऽनुशयं परं गतः। भवतोऽभिमनाः समीहते सरुषः कर्तुमुपेत्य माननाम्॥
MSS_2268 अभिधावति मां मृत्युर् अयमुद्गूर्णमुद्गरः। कृपणं पुण्डरीकाक्ष रक्ष मां शरणागतम्॥
MSS_2269 अभिध्यालु परस्वेषु नेह नामुत्र नन्दति। तस्मादभिध्या संत्याज्या सर्वदाभीप्सता सुखम्॥
MSS_2270 अभिनयशस्तौ हस्तौ पादौ परिभूतकिसलयौ सलयौ। अङ्गं रञ्जितरङ्गं नृत्तं पुंभावशालि समवृत्तम्॥
MSS_2271 अभिनयान् परिचेतुमिवोद्यता मलयमारुतकम्पितपल्लवा। अमदयत् सहकारलता मनः सकलिका कलिकामजितामपि॥
MSS_2272 अभिनवं गलितांशुकदर्शितं दधति यत्स्तनयोरुपरिस्थितम्। वसनमण्डलमण्डनमङ्गनास् तदधिकं प्रतिपक्षमनोज्वरम्॥
MSS_2273 अभिनवकुशसूत्रस्पर्धि कर्णे शिरीषं कुरवकपरिधानं पाटलादाम कण्ठे। तनुसरसजलार्द्रोन्मीलितः सुन्दरीणां दिनपरिणतिजन्मा कोऽपि वेशश्चकास्ति॥
MSS_2274 अभिनवजवापुष्पस्पर्धी तवाधरपल्लवो हसितकुसुमोन्मेषच्छायादरच्छुरितान्तरः। नयनमधुपश्रेणीं यूनामनारतमाहरंस् तरुणि तनुते तारुण्यश्रीर्विलासवतंसताम्॥
MSS_2275 अभिनवनलिनीकिसलय- मृणालवलयादि दवदहनराशिः। सुभग कुरङ्गदृशोऽस्या विधिवशतस्त्वद्वियोगपविपाते॥
MSS_2276 अभिनवनलिनीविनोदलुब्धो मुकुलितकैरविणीवियोगभीरुः। भ्रमति मधुकरोऽयमन्तराले श्रयति न पङ्कजिनीं कुमुद्वतीं वा॥
MSS_2277 अभिनवनवनीतप्रीतमाताम्रनेत्रं विकचनलिनलक्ष्मीस्पर्धि सानन्दवक्त्रम्। हृदयभवनमध्ये योगिभिर्ध्यानगम्यं नवगगनतमालश्यामलं कंचिदीडे॥
MSS_2278 अभिनवनवनीतस्निग्धमापीतदुग्धं दधिकणपरिदिग्धं मुग्धमङ्गं मुरारेः। दिशतु भुवनकृच्छ्रच्छेदितापिच्छगुच्छच् छवि नवशिखिपिच्छालाञ्छितं वाञ्छितं वः॥
MSS_2279 अभिनवपल्लवरशना शिशिरतरतुषारजलमङ्गलस्नाता। पुष्पवती चूतलता प्रियेव ददृशे फलाभिमुखी॥
MSS_2280 अभिनवपुलकालीमण्डिता गण्डपाली निगदति विनिगूढानन्दहिन्दोलिचेतः। सुदति वदति पुण्यैः कस्य धन्यैर्मनोज- प्रसरमसकृदेतच्चापलं लोचनस्य॥
MSS_2281 अभिनवमुखमुद्रं क्षुद्रकूपोपवीतं प्रशिथिलविपुलत्वं ज्वालकोच्छवासिपालम्। परिणतिपरिपाटिव्याकृतेनारुणिम्ना हतहरितिमशेषं नागरङ्गं चकास्ति॥
MSS_2282 अभिनवयवसश्रीशालिनि क्ष्मातलेऽस्मिन् अतिशयपरभागं भेजिरे जिष्णुगोपाः। कुवलयशयनीये मुग्धमुग्धेक्षणाया मणय इव विमुक्ताः कामकेलिप्रसङ्गात्॥
MSS_2283 अभिनववधूरोषस्वादः करीषतनूनपाद् असरलजनाश्लेषक्रूरस्तुषारसमीरणः। गलितविभवस्याज्ञेवाद्य द्युतिर्मसृणा रवेर् विरहिवनितावक्त्रौपम्यं बिभर्ति निशाकरः॥
MSS_2284 अभिनवविषवल्लीपादपद्मस्य विष्णोर् मदनमथनमौलेर्मालतीपुष्पमाला। जयति जयपताका काप्यसौ मोक्षलक्ष्म्याः क्षपितकलिकलङ्का जाह्नवी नः पुनातु॥
MSS_2285 अभिनवसेवकविनयैः प्राघुणकोक्तैर्विलासिनीरुदितैः। धूर्तजनवचननिकरैर् इह कश्चिदवञ्चितो नास्ति॥
MSS_2286 अभिनषति वैनतेयं चामरसहितः ससत्यभामो यः। नारायणः स साक्षाद् विबुधसमर्च्यः सदा जयतु॥
MSS_2287 अभिन्नवेलौ गम्भीराव् अम्बुराशिर्भवानपि। असावञ्जनसंकाशस् त्वं तु चामीकरद्युतिः॥
MSS_2288 अभिन्नेष्वपि कार्येषु भिद्यते मनसः क्रिया। अन्यथैव स्तनं पुत्रश् चिन्तयत्यन्यथा पतिः॥
MSS_2289 अभिपतति घनं शृणोति गर्जाः सहति शिलाः सहते तडित्तरङ्गान्। विधुवति गरुतं रुतं विधत्ते जलपृषते कियतेऽपि चातकोऽयम्॥
MSS_2290 अभिप्रायं यो विदित्वा तु भर्तुः सर्वाणि कार्याणि करोत्यतन्द्रीः। वक्ता हितानामनुरक्त आर्यः शक्तिज्ञ आत्मेव हि सोऽनुकम्प्यः॥
MSS_2291 वाक्यं तु यो नाद्रियतेऽनुशिष्टः प्रत्याह यश्चापि नियुज्यमानः। प्रज्ञाभिमानी प्रतिकूलवादी त्याज्यः स तादृक्त्वरयैव भृत्यः॥
MSS_2292 अभिप्रायानुसारेण प्रकटीकुरुते प्रियम्। अहो महाप्रभावानां भूपतीनां वसुंधरा॥
MSS_2293 अभिप्रेतार्थसिद्ध्यर्थं पूजितो यः सुरैरपि। सर्वविघ्नच्छिदे तस्मै गणाधिपतये नमः॥
MSS_2294 अभिभवति मनः कदम्बवायौ मदमधुरे च शिखण्डिनां निनादे। जन इव न धृतेश्चचाल जिष्णुर् न हि महतां सुकरः समाधिभङ्गः॥
MSS_2295 अभिभूतोऽपि नोत्साहं जह्याज्जातु स्वसिद्धये। नष्टाङ्गोऽपि ग्रसत्येव सैंहिकेयो मुहुर्द्विषौ॥
MSS_2296 अभिभूतोऽप्यवज्ञातो यो राज्ञां द्वारि तिष्ठति। स तु राज्ञां श्रियं भुङ्क्ते नाभिमानी कदाचन॥
MSS_2297 अभिभूय विभूतिमार्तवीं मधुगन्धातिशयेन वीरुधाम्। नृपतेरमरस्रगाप सा दयितोरुस्तनकोटिसुस्थितम्॥
MSS_2298 अभिभूय सतामवस्थितिं जडजेषु प्रतिपाद्य च श्रियम्। जगतीपरितापकृत् कथं जलधौ नावपतेदसौ रविः॥
MSS_2299 अभिमतफलदाता त्वं च कल्पद्रुमश्च प्रकटमिह विशेषं कंचनोदाहरामः। कथमिह मधुरोक्तिप्रेमसंमानमिश्रं तुलयति सुरशाखी देव दानं त्वदीयम्॥
MSS_2300 अभिमतफलसिद्धिसिद्धमन्त्रा- वलि बलिजित्परमेष्ठिनोरुपास्ये। भगवति मदनारिनारि वन्दे निखिलनगाधिपभर्तृदारिके त्वाम्॥
MSS_2301 अभिमतमभितः कृताङ्गभङ्गा कुचयुगमुन्नतिवित्तमुन्नमय्य। तनुरभिलषितं क्लमच्छलेन व्यवृणुत वेल्लितबाहुवल्लरीका॥
MSS_2302 अभिमतमहामानग्रन्थिप्रभेदपटीयसी गुरुतरगुणग्रामाम्भोजस्फुटोज्ज्वलचन्द्रिका। विपुलविलसल्लज्जावल्लीविदारकुठारिका जठरपिठरी दुःपूरेयं करोति विडम्बनाम्॥
MSS_2303 अभिमतवस्तूपहृता- वपि गुरुगर्वादनादरस्तन्व्याः। स्खलितेऽपि प्रियस्य सं- यमताडनमित्येव बिब्बोकः॥
MSS_2304 अभिमतसिद्धिरशेषा भवति हि पुरुषस्य पुरुषकारेण। दैवमिति यदपि कथयसि पुरुषगुणः सोऽप्यदृष्टाख्यः॥
MSS_2305 अभिमन्त्र्य शुचिविधानाद् आज्याढ्यं हस्तिकर्णजं चूर्णम्। योऽश्नाति स हि नरः स्याद् यथेष्टचेष्टोऽपि दीर्घायुः॥
MSS_2306 अभिमानधनं येषां चिरं जीवन्ति ते नराः। अभिमानविहीनानां किं धनेन किमायुषा॥
MSS_2307 अभिमानधनस्य गत्वरैर् असुभिः स्थास्नु यशश्चिचीषतः। अचिरांशुविलासचञ्चला ननु लक्ष्मीः फलमानुषङ्गिकम्॥
MSS_2308 अभिमानवतां पुंसाम् आत्मसारमजानताम्। अन्धानामिव दृश्यन्ते पतनान्ताः प्रवृत्तयः॥
MSS_2309 अभिमानवतां ब्रह्मन् युक्तायुक्तविवेकिनाम्। युज्यतेऽवश्यभोग्यानां दुःखानामप्रकाशनम्॥
MSS_2310 अभिमानवतो मनस्विनः प्रियमुच्चैः पदमारुरुक्षतः। विनिपातनिवर्तनक्षमं मतमालम्बनमात्मपौरुषम्॥
MSS_2311 अभिमानितभूतेन सानुबन्धरसेन तु। यतः सर्वेन्द्रियप्रीतिः स कामः प्रोच्यते बुधैः॥
MSS_2312 अभिमानिनमुद्भ्रान्तम् आत्मसंभावितं शठम्। क्रोधनं चैव नृपतिं व्यसने घ्नन्ति वैरिणः॥
MSS_2313 अभिमुखगते यस्मिन्नेव प्रिये बहुशो वदत्य् अवनतमुखं तूष्णीमेव स्थितं मृगनेत्रया। अथ किल बलाल्लीलालोलं स एष तथेक्षितः कथमपि यथा दृष्ट्या मन्ये कृतं श्रुतिलङ्घनम्॥
MSS_2313A अभिमुखमधुरतरेभ्यः पराङ्मुखाक्रोशनात् कुशीलेभ्यः। अभ्यन्तरकलुषेभ्यो भेतव्यं मित्रशत्रुभ्यः॥
MSS_2314 अभिमुखनिहतस्य सतस् तिष्ठतु तावज्जयोऽथ वा स्वर्गः। उभयबलसाधुवादः श्रवणमुखोऽस्त्येव चात्यर्थम्॥
MSS_2315 अभिमुखपतयालुभिर्ललाट- श्रमसलिलैरविधौतपत्रलेखः। कथयति पुरुषायितं वधूनां मृदितहिमद्युतिदुर्मनाः कपोलः॥
MSS_2316 अभिमुखपतितैर्गुणप्रकर्षाद् अवजितमुद्धतिमुज्ज्वलां दधानैः। तरुकिसलयजालमग्रहस्तैः प्रसभमनीयत भङ्गमङ्गनानाम्॥
MSS_2317 अभिमुखमुपयाति मां स्म किंचित् त्वमभिदधाः पटले मधुव्रतानाम्। मधुसुरभिमुखाब्जगन्धलब्धेर् अधिकमधि त्वदनेन मा निपाति॥
MSS_2318 अभिमुखागतमार्गणधोरणि- ध्वनितपल्लविताम्बरगह्वरे। वितरणे च रणे च समुद्यते भवति कोऽपि परं विरलः परः॥
MSS_2319 अभिमुखे मयि संहृतमीक्षितं हसितमन्यनिमित्तकृतोदयम्। विनयवारितवृत्तिरतस्तया न विवृतो मदनो न च संवृतः॥
MSS_2320 अभिमुनि सहसा हृते परस्या घनमरुता जघनांशुकैकदेशे। चकितमवसनोरु सत्रपायाः प्रतियुवतीरपि विस्मयं निनाय॥
MSS_2321 अभियाति नः सतृष एष चक्षुषो हरिरित्यखिद्यत नितम्बिनीजनः। न विवेद यः सततमेनमीक्षते न वितृष्णतां व्रजति खल्वसावपि॥
MSS_2322 अभियुक्तं बलवता दुर्लभं हीनसाधनम्। हृतस्वं कामिनं चोरम् आविशन्ति प्रजागराः॥
MSS_2323 अभियुक्तो बलवता तिष्ठन् दुर्गे प्रयत्नवान्। तद्बलीयस्तराह्वानं कुर्वीतात्मविमुक्तये॥
MSS_2324 अभियुक्तो यदा पश्येन् न कांचिद् गतिमात्मनः। युध्यमानस्तदा प्राज्ञो म्रियते रिपुणा सह॥
MSS_2325 अभियोक्ता बली यस्माद् अलब्ध्वा न निवर्तते। उपहारादृते तस्मात् संधिरन्यो न विद्यते॥
MSS_2326 अभिरामेऽभिनिवेशं विदधाना विविधलाभनिरपेक्षा। उपहस्यसे सुमध्ये विदग्धवाराङ्गनावारैः॥
MSS_2327 अभिलक्ष्यं स्थिरं पुण्यं ख्यातं सद्भिर्निषेवितम्। सेवेत सिद्धिमन्विच्छञ् श्लाघ्यं विन्ध्यमिवेश्वरम्॥
MSS_2328 अभिलषत उपायं विक्रमं कीर्तिलक्ष्म्योर् असुगममरिसैन्यैरङ्कमभ्यागतस्य। जनक इव शिशुत्वे सुप्रियस्यैकसूनोर् अविनयमपि सेहे पाण्डवस्य स्मरारिः॥
MSS_2329 अभिलषति न खलु पुरुषः श्रियमपि कीर्त्या विनाकृतां कुशलः। क्षणिकाय वस्तुने कस् त्यजतीह चिरस्थिरं श्रेयः॥
MSS_2330 अभिलषति पद्मयोनौ निःस्ववधूनां सुतान् स्रष्टुम्। स्वं स्वं विशङ्कमाना वेपन्ते क्रकचवर्त्तिनो लोकाः॥
MSS_2331 अभिलषतोरनुभावान् तिलोत्तमायाः किलोत्तमानुभयोः। सुन्दोपसुन्दयोरपि नाशो भेदादुदाह्रियते॥
MSS_2332 अभिलषन्ति तवाधरमाधुरीं तदिह किं हरिणाक्षि मुधा बुधाः। सुरसुधामधरीकुरुते यतस् त्वदधरोऽधरतामगमत् ततः॥
MSS_2333 अभिलषसि यदीन्दो वक्त्रलक्ष्मीं मृगाक्ष्याः पुनरपि सकृदब्धौ मज्ज संक्षालयाङ्कम्। सुविमलमथ बिम्बं पारिजातप्रसूनैः सुरभय वद नो चेत् त्वं क्व तस्या मुखं क्व॥
MSS_2334 अभिलषिताधिकवरदे प्रणिपतितजनार्तिहारिणि शरण्ये। चरणौ नमाम्यहं ते विद्याधरदेवते गौरि॥
MSS_2335 अभिवर्षति योऽनुपालयन् विधिबीजानि विवेकवारिणा। स सदा फलशालिनीं क्रियां शरदं लोक इवाधितिष्ठति॥
MSS_2336 अभिवादनशीलस्य नित्यं वृद्धोपसेविनः। चत्वारि तस्य वर्धन्त आयुः प्रज्ञा यशो बलम्॥
MSS_2337 अभिवादयेत वृद्धम् आसनं चास्य दर्शयेत्। कृताञ्जलिरुपासीत गच्छन्तं पृष्ठतोऽन्वियात्॥
MSS_2338 अभिवाद्य यथा वृद्धान् सन्तो गच्छन्ति निर्वृतिम्। एवं सज्जनमाक्रुश्य मूर्खो भवति निर्वृतः॥
MSS_2339 अभिवीक्ष्य सामिकृतमण्डनं यतीः कररुद्धनीविगलदंशुकाः स्त्रियः। दधिरेऽधिभित्ति पटहप्रतिस्वनैः स्फुटमट्टहासमिव सौधपङ्क्तयः॥
MSS_2340 अभिशप्तः पुण्यकार्ये प्रवृत्तोऽपि न सिद्धिभाक्। भर्त्रानुगमनोद्युक्ता रेणुका जनमारिका॥
MSS_2341 अभिशस्तवत् प्रपश्यन्ति दरिद्रं पार्श्वतः स्थितम्। दारिद्र्यं पातिकं लोके कस्तच्छंसितुमर्हति॥
MSS_2342 अभिषिषेणयिषुं भुवनानि यः स्मरमिवाख्यत लोध्ररजश्चयः। क्षुभितसैन्यपरागविपाण्डुर- द्युतिरयं तिरयन्नुदभूद्दिशः॥
MSS_2343 अभिषेकार्द्रशिरसा राजा राज्यावलोकिना। सहायवरणं कार्यं तत्र राज्यं प्रतिष्ठितम्॥
MSS_2344 यदप्यल्पतरं कर्म तदप्येकेन दुष्करम्। पुरुषेणासहायेन किमु राज्यं महोदयम्॥
MSS_2345 अभिसरणपरा सदा वराकी समरमहाध्वसु रक्तपङ्किलेषु। हृदि धरणिभुजामियं नृपश्रीर् निहितपदैव कलङ्कमातनोति॥
MSS_2346 अभिसरणमयुक्तमङ्गनानाम् इति तव सुन्दरि मा स्म भूद्वितर्कः। ननु पतिमगमत् स्वयं नदीनां सरिदपि शंभुजटामुहूर्तमाला॥
MSS_2347 अभिसरणरसः कृशाङ्गयष्टेर् अयमपरत्र न वीक्षितः श्रुतो वा। अहिमपि यदियं निरास नाङ्घ्रेर् निबिडतनूपुरमात्मनीनबुद्ध्या॥
MSS_2348 अभिसारे सरोजाक्षि यदि गन्तुं समीहसे। समाच्छाद्य मुखं याहि प्रयत्नेन प्रियं प्रति॥
MSS_2349 अभिहन्ति हन्त कथमेष माधवं सुकुमारकायमनवग्रहः स्मरः। अचिरेण वैकृतविवर्तदारुणः कलभं कठोर इव कूटपाकलः॥
MSS_2350 अभिहिताप्यभियोगपराङ्मुखी प्रकटमङ्गविलासमकुर्वती। उपरि ते पुरुषायितुमक्षमा नववधूरिव शत्रुपताकिनी॥
MSS_2351 अभीक्ष्णमुच्चैर्ध्वनता पयोमुचा घनान्धकारीकृतशर्वरीष्वपि। तडित्प्रभादर्शितमार्गभूमयः प्रयान्ति रागादभिसारिकाः स्त्रियः॥
MSS_2352 अभीक्ष्णमुष्णैरपि तस्य सोष्मणः सुरेन्द्रबन्दीश्वसितानिलैर्यथा। सचन्दनाम्भःकणकोमलैस्तथा वपुर्जलार्द्रापवनैर्न निर्ववौ॥
MSS_2353 अभीप्सां स्वात्मनो रक्षाऽविरतं सुस्थिरं तथा। यत्नमातिष्ठ धैर्येण ततः सिद्धिर्भवेद् ध्रुवम्॥
MSS_2354 अभीष्टफलसंसिद्धिस् तुष्टिः काम्या सुसंपदः। द्वित्रिभिर्बहुभि सार्धं भोजनेन प्रजायते॥
MSS_2355 अभीष्टमासाद्य चिराय काले समुद्धृताशं कमनी चकाशे। योषिन्मनोजन्मसुखोदयेषु समुद्धृताशङ्कमनीचकाशे॥
MSS_2356 अभुक्तायां यस्यां क्षणमपि न यातं नृपशतैर् भुवस् तस्या लाभे क इव बहुमानः क्षितिभुजाम्। तदंशस्याप्यंशे तदवयवलेशेऽपि पतयो विषादे कर्तव्ये विदधति जडाः प्रत्युत मुदम्॥
MSS_2357 अभुक्त्वामलकं पथ्यं भुक्त्वा तु बदरीफलम्। कपित्थं सर्वदा पथ्यं कदली न कदाचन॥
MSS_2358 अभुञ्जतांश्चाददतां धनं चौरा हरन्ति हि। सरघाणां यथा सर्वं माक्षिकं वनचारिणः॥
MSS_2359 अभूतपूर्वं मम भावि किं वा सर्वं सहे मे सहजं च दुःखम्। किं तु त्वदग्रे शरणागतानां पराभवो नाथ न तेऽनुरूपम्॥
MSS_2360 अभूतमासज्य विरुद्धमीहितं बलादलभ्यं तव लिप्सते नृपः। विजानतोऽपि ह्यनयस्य रौद्रतां भवत्यपाये परिमोहिनी मतिः॥
MSS_2361 अभूत् प्राची पिङ्गा रसपतिरिव प्राश्य कनकं गतच्छायश्चन्द्रो बुधजन इव ग्राम्यसदसि। क्षणात् क्षीणास्तारा नृपतय इवानुद्यमपरा न दीपा राजन्ते द्रविणरहितानामिव गुणाः॥
MSS_2362 अभूदम्भोराशेः सह वसतिरासीत् कमलया गुणानामाधारो नयनफलमिन्दुः प्रथयति। कथं सिंहीसूनुस्तमपि तुदति प्रौढदशनैर् गुणानामास्वादं पिशुनरसना किं रसयति॥
MSS_2363 अभूवन्नद्भुतोष्माणः शीतव्याप्ते जगत्त्रये। कुचोत्सङ्गाः कृशाङ्गीणां स्थानं मन्मथतेजसः॥
MSS_2364 अभेदेनैव युध्येरन् रक्षेयुश्च परस्परम्। फल्गु सैन्यस्य यत् किंचिन् मध्ये व्यूहस्य तद्भवेत्॥
MSS_2365 अभेदेनोपास्ते कुमुदमुदरे वा स्थितवतो विपक्षादम्भोजादुपगतवतो वा मधुलिहः। अपर्याप्तः कोऽपि स्वपरपरिचर्यापरिचय- प्रबन्धः साधूनामयमनभिसंधानमधुरः॥
MSS_2366 अभेद्योऽनुद्धतः स्तब्धः सूनृतः प्रियदर्शनः। बहुश्रुतः कालवेदी जितग्रन्थोऽर्थकर्मवित्॥
MSS_2367 अभोगसुभगा भूतिर् अदैन्यधवलं कुलम्। अदर्पविशदा विद्या भवत्युन्नतचेतसाम्॥
MSS_2368 अभोगिनौ मण्डलिनौ तत्क्षणान्मुक्तकञ्चुकौ। वरमाशीविषौ स्पृष्टौ न तु पत्न्याः पयोधरौ॥
MSS_2369 अभ्यक्तं रहसि गतं विचित्तमन्येन मन्त्रयन्तं वा। उचितप्रणयमपि नृपं सहसार्या नोपसर्पन्ति॥
MSS_2370 अभ्यक्तमिव स्नातः शुचिरशुचिमिव प्रबुद्ध इव सुप्तम्। बद्धमिव स्त्रैरगतिर् जनमिह सुखसङ्गिनमवैमि॥
MSS_2371 अभ्यघानि मुनिचापलात् त्वया यन्मृगः क्षितिपतेः परिग्रहः। अक्षमिष्ट तदयं प्रमाद्यतां संवृणोति खलु दोषमज्ञता॥
MSS_2371A अभ्यन्तरगता बाह्या बाह्याश्चाभ्यतरं गताः। यैर्नरा निधनं यान्ति यथा राजा कचद्रुमः॥
MSS_2372 अभ्यर्थये किमपि जीवितजन्मतस्त्वाम् उत्कण्ठतोद्गति निःसर तावदेव। कान्ते दृगन्तपथलम्बिनि जीवतीति यावन्न कर्णपथमेति जनापवादः॥
MSS_2373 अभ्यर्थ्य सप्रणति मन्दिरमभ्युपेता देवी स्वयं भगवती पृथगेव तासाम्। आसन्नवल्लभसमागमसूचनानि संजीवनानि वचनान्यपि वाचितानि॥
MSS_2374 अभ्यस्ताः स्फुटमेव शास्त्रगतयः सम्यक्कवित्वोदधेः पारं चाधिगतं सतां परिषदि प्राप्तः प्रतिष्ठोदयः। निर्विण्णस्य ममाधुना ननु परः पन्था न दैन्यं विना नेतुं वाञ्छति वासना सुरधुनीतीरेऽनुरूपं वयः॥
MSS_2375 अभ्यस्तेऽपि नितम्बभारफलके खेदालसेयं गतिः किंचित् संवलितार्धपक्ष्मविरलालोका दृशोऽन्तर्गताः। तन्मन्ये निभृतं त्वयाद्य हृदये कश्चिद्धृतो वल्लभो निश्वासाः कथमन्यथा द्विगुणतामेते तवैवं गताः॥
MSS_2376 अभ्यस्तेऽपि हि नाम वस्तुनि चिरादज्ञानसंभावनं शौचाशौचाविवादिता विशकलस्मृत्यक्षरावर्तनम्। वारं वारमृणोपघातकथनं कोऽप्येष डम्भात्मनां प्रायो दग्धदुरीशवञ्चनविधौ जागर्त्यपूर्वः क्रमः॥
MSS_2377 अभ्यस्य पवनविजयं व्याख्याय च शैवसंहिताः सकलाः। मरणसमये गुरूणां पर्दवदसवो विनिष्क्रान्ताः॥
MSS_2378 अभ्यस्य वेदमवधाय च पूर्वतन्त्रम् आलक्ष्य शिष्टचरितानि पृथग्विधानि। अध्यापनादिभिरवाप्य धनं च भूरि कर्माणि मातरलसाः कथमाचरेयुः॥
MSS_2379 अभ्यस्य स्मरदंशकौशलमुपाध्यायीरुपास्यावयोः क्रीडाम्नायरहस्यवस्तुनि मिथोऽप्यासीज्जिगीषा सखि। उत्कम्पोत्पुलकाङ्गसंभृतघनस्वेदाविलस्तन्मया सद्यो निष्प्रतिभः स मन्मथकथावैतण्डिकः खण्डितः॥
MSS_2380 अभ्यस्यादौ श्रुतिमथ गृहं प्राप्य लब्ध्वा महार्थान् इष्ट्वा यज्ञैर्जनिततनयः प्रव्रजेदायुषोऽन्ते। इत्याचष्टे य इह स मनुर्याज्ञवल्क्योऽपि वा मे तावत् कालं प्रतिभवति चेदायुषस्तत्प्रमाणम्॥
MSS_2381 अभ्यायान्तं झटिति गिलितुं वायुमप्यायतास्ये भीमाकारे प्रकृतिकुटिले बद्धनिर्व्याजवैरे। प्रायेणेत्थं कृतपरिचये पापिनि क्रूरसर्पे भद्रश्रीभिः परिचितिकथा कीदृशी मादृशानाम्॥
MSS_2382 अभ्यावहति कल्याणं विविधा वाक्सुभाषिता। सैव दुर्भाषिता राजन्न् अनर्थायोपपद्यते॥
MSS_2383 अभ्यासः कर्मणां सम्यग् उत्पादयति कौशलम्। विधिना तावदभ्यस्तं यावत् सृष्टा मृगेक्षणा॥
MSS_2384 अभ्यासकारणा विद्या लक्ष्मीः पुण्यानुसारिणी। दानानुसारिणी कीर्तिर् बुद्धिः कर्मानुसारिणी॥
MSS_2385 अभ्यासरहिता विद्या निरुद्योगा नृपश्रियः। वेषयोषाश्च रागिण्यो हास्यायतनमङ्गने॥
MSS_2386 अभ्यासश्छन्दसां दण्डो ज्वरदण्डश्च लङ्घनम्। यमदण्डो विष्णुभक्तिः शत्रुदण्डः शुभा गतिः॥
MSS_2387 अभ्यासस्थितचूतषण्डगहनस्थानादितो गेहिनी ग्रामं कंचिदवृक्षकं विरहिणी तूर्णं वधूर्नीयताम्। अत्रायान्त्यचिरेण कोकिलकुलव्याहारझंकारिणः पन्थस्त्रीजनजीवितैकहरणप्रौढाः पुरो वासराः॥
MSS_2388 अभ्यासात्तु स्थिरस्वान्त ऊर्ध्वरेताश्च जायते। परानन्दमयो योगी जरामरणवर्जितः॥
MSS_2389 अभ्यासाद्धार्यते विद्या कुलं शीलेन धार्यते। गुणेन ज्ञायते त्वार्यः कोपो नेत्रेण गम्यते॥
MSS_2390 अभ्यासाद्धार्यते विद्या कुलं शीलेन धार्यते। गुणैर्मित्राणि धार्यन्ते अक्ष्णा क्रोधश्च धार्यते॥
MSS_2391 अभ्यासानुसरी विद्या बुद्धिः कर्मानुसारिणी। उद्योगानुसरी लक्ष्मीः फलं भाग्यानुसारि च॥
MSS_2392 अभ्यासेन स्थिरं चित्तम् अभ्यासेनानिलच्युतिः। अभ्यासेन परानन्दो ह्यभ्यासेनात्मदर्शनम्॥
MSS_2393 अभ्यासेनान्यसंचारो ह्यभ्यासेनान्यरूपता। अभ्यासेन समुत्क्रान्तिर् अभ्यासेनाणिमादयः॥
MSS_2394 अभ्यासो रतिहेतोर् भवति नराणां न वस्तुसद्गुणतः। सत्यपि मांसोपचये रागाय कुचौ स्फिजौ न पुनः॥
MSS_2395 अभ्यासो हि कर्मणां कौशलमावहति। न हि सकृन्निपातमात्रेणोद- बिन्दुरपि ग्रावणि निम्नतामादधाति॥
MSS_2396 अभ्युक्षितोऽसि सलिलैर्न बलाहकानां चाषाग्रपक्षसदृशं भृशमन्तराले। मिथ्यैतदाननमिदं भवतस्तथा हि हेमन्तपद्ममिव निष्प्रभतामुपैति॥
MSS_2397 अभ्युत्थानमुपागते गृहपतौ तद्भाषणे नम्रता तत्पादार्पितदृष्टिरासनविधिस्तस्योपचर्या स्वयम्। सुप्ते तत्र शयीत तत्प्रथमतो जह्याच्च शय्यामिति प्राच्यैः पुत्रि निवेदितः कुलवधूसिद्धान्तधर्मागमः॥
MSS_2398 अभ्युद्धृता वसुमती दलितं रिपूरः क्रीडीकृता बलवता बलिराजलक्ष्मीः। एकत्र जन्मनि कृतं तदनेन यूना जन्मत्रये यदकरोत् पुरुषः पुराणः॥
MSS_2399 अभ्युद्यत्कवलग्रहप्रणयिनस्ते शल्लकीपल्लवास् तच्चास्फालसहं सरः क्षितिधृतामित्यस्ति को निह्नुते। दन्तस्तम्भनिषण्णनिःसहकरः श्वासैरतिप्रांशुभिर् येनायं विरही तु वारणपतिः स्वामिन् स विन्ध्यो भवान्॥
MSS_2400 अभ्युन्नतस्तनयुगा तरलायताक्षी द्वारि स्थिता तदुपयानमहोत्सवाय। सा पूर्णकुम्भनवनीरजतोरणस्रक् संभारमङ्गलमयत्नकृतं विधत्ते॥
MSS_2401 अभ्युन्नताङ्गुष्ठनखप्रभाभिर् निक्षेपणाद्रागमिवोद्गिरन्तौ। आजह्रतुस्तच्चरणौ पृथिव्यां स्थलारविन्दश्रियमव्यवस्थाम्॥
MSS_2402 अभ्युन्नतानामणुरप्युदारं पश्चात् प्रकोपं जनयेदरीणाम्। तं चाप्रमत्तः प्रसमीक्ष्य यायान्- न नाशयेद् दृष्टमदृष्टहेतोः॥
MSS_2403 अभ्युन्नता पुरस्ताद् अवगाढा जघनगौरवात् पश्चात्। द्वारेऽस्य पाण्डुसिकते पदपङ्क्तिर्दृश्यतेऽभिनवा॥
MSS_2404 अभ्युन्नतेऽपि जलदे जगदेकसार- साधारणप्रणयहारिणि हा यदेते। उल्लासलास्यललितं तरवो न यान्ति हे दावपावक स तावक एव दोषः॥
MSS_2405 अभ्युन्नतेवाङ्घ्रिनखाङ्कुराणां द्युतिर्विरेजे हरिणी दृशोऽस्याः। पुङ्खावली पञ्चशरा युधानां लावण्यदर्पद्विगुणीकृतेव॥
MSS_2406 अभ्युन्नतोऽसि सलिलैः परिपूरितोऽसि त्वामर्थयन्ति विहगास्तृषितास्तथैते। कालः पयोधर परोपकृतेस्तवायं चण्डानिलव्यतिकरे क्व भवान् क्व ते वा॥
MSS_2407 अभ्युपयुक्ताः सद्भिर् गतागतैरहरहः प्रखिन्दानाः। कृपणजनसंनिकर्षं प्राप्यार्थाः प्रस्वपन्तीव॥
MSS_2408 अभ्युल्लसन्ति विनिवारितचन्दनानाम् एणीदृशां वपुषि कुङ्कुमपत्रलेखाः। अभ्यागताः करसरोजपदारविन्द- संरक्षणाय किरणा इव तिग्मभानोः॥
MSS_2409 अभ्युष्णात् सघृतादन्नाद् अच्छिद्राच्चैव वाससः। अपरप्रेष्यभावाच्च भूय इच्छन् पतत्यधः॥
MSS_2410 अभ्येत्य याचितोऽपि त्यक्त्वा लज्जां मया विगतलज्जः। चिच्छेदैष ममाशां सहसा प्रतिषेधशस्त्रेण॥
MSS_2411 अभ्रच्छाया खलप्रीतिः समुद्रान्ते च मेदिनी। अल्पेनैव विनश्यन्ति यौवनानि धनानि च॥
MSS_2412 अभ्रच्छाया खलप्रीतिर् नवसस्यानि योषितः। किंचित्कालोपभोग्यानि यौवनानि धनानि च॥
MSS_2413 अभ्रच्छाया खलप्रीतिर् वेश्यारागो विभूतयः। महीभुजां प्रसादश्च पञ्चैते चञ्चलाः स्मृताः॥
MSS_2414 अभ्रच्छाया तृणादग्निः खलप्रीतिः स्थले जलम्। वेश्यारागः कुमित्रं च षडेते बुद्बुदोपमाः॥
MSS_2415 अभ्रच्छाया तृणादग्निः पराधीनं च यत् सुखम्। अज्ञानेषु च वैराग्यं क्षिप्रमेतद् विनश्यति॥
MSS_2416 अभ्रध्वानैर्मुखरितदिशः श्रेणयस्तोयदानां धारासारैर्धरणिवलयं सर्वतः प्लावयन्ति। तेन स्नेहं वहति विपुलं मत्सखीयुक्तमेतत् त्वम् निःस्नेहो यदसि तदिदं नाथ मे विस्मयाय॥
MSS_2417 अभ्रपुष्पमपि दित्सति शीतं सार्थिना विमुखता यदभाजि। स्तोककस्य खलु चञ्चुपुटेन म्लानिरुल्लसति तद्घनसंघे॥
MSS_2418 अभ्रवृन्दं विशाखान्तं प्रसूत्यन्तं च यौवनम्। राज्यान्तं नरकं तद्वद् याचनान्तं हि गौरवम्॥
MSS_2419 अभ्रूविलासमस्पृष्टमदरागं मृगेक्षणम्। इदं तु नयनद्वन्द्वं तव तद्गुणभूषितम्॥
MSS_2420 अमज्जदाकण्ठमसौ सुधासु प्रियं प्रियाया वचनं निपीय। द्विषन्मुखेऽपि स्वदते स्तुतिर्या तन्मिष्टता नेष्टमुखे त्वमेया॥
MSS_2421 अमदयन्मधुगन्धसनाथया किसलयाधरसंगतया मनः। कुसुमसंभृतया नवमल्लिका स्मितरुचा तरुचारुविलासिनी॥
MSS_2422 अमनस्कं गते चित्ते जायते कर्मणां क्षयः। यथा चित्रपटे दग्धे दह्यते चित्रसंचयः॥
MSS_2423 अमन्त्रमक्षरं नास्ति नास्ति मूलमनौषधम्। अयोग्यः पुरुषो नास्ति योजकस्तत्र दुर्लभः॥
MSS_2424 अमन्त्रमक्षरं नास्ति नास्ति मूलमनौषधम्। निर्धना पृथिवी नास्ति ह्याम्नायाः खलु दुर्लभाः॥
MSS_2425 अमन्दतरवार्यग्रधाराहतमहीभृतः। चित्रचापधरा वीरा विद्योतन्ते घना इव॥
MSS_2426 अमन्दमणिनूपुरक्वणनचारुचारीक्रमं झणज्झणितमेखलास्खलिततारहारच्छटम्। इदं तरलकङ्कणावलिविशेषवाचालितं मनो हरति सुभ्रुवः किमपि कन्दुकक्रीडितम्॥
MSS_2427 अमन्दमत्तमातङ्ग आसाराभ्युदयान्वितः। इत्यादिलक्षणोपेतः स्कन्धावारः प्रशस्यते॥
MSS_2428 अमन्दानन्दनिष्यन्दम् अपास्तान्यक्रियाक्रमम्। जगज्जन्मोत्सवे तस्याः पीतामृतमिवाभवत्॥
MSS_2429 अमन्दानन्दानां गलदलघुसंतापविपदां पदाम्भोजद्वन्द्वं शिरसि दधतामिन्दुशिरसः। कदा नः कालिन्दीसलिलशबलैरम्बरसरित् तरङ्गैरङ्गारीभवति भवबन्धेन्धनचयः॥
MSS_2430 अमन्यतासौ कुसुमेषु गर्भगं परागमन्धंकरणं वियोगिनाम्। स्मरेण मुक्तेषु पुरा पुरारये तदङ्गभस्मेव शरेषु संगतम्॥
MSS_2431 अमरतरुकुसुमसौरभ- सेवनसंपूर्णसकलकामस्य। पुष्पान्तरसेवेयं भ्रमरस्य विडम्बना महती॥
MSS_2432 अमरयुवतिगीतोद्ग्रीवसारङ्गशृङ्गो- ल्लिखितशशिसुधाम्भःशाद्वलारामरम्याम्। सुरपतिगजगण्डस्रंसिदानाम्बुधारा प्रसवसुरभिमाशां वासवीयां नमामि॥
MSS_2433 अमरीमुखसीधुमाधुरीणां लहरी काचन चातुरी कलानाम्। तरलीकुरुते मनो मदीयं मुरलीनादपरंपरा मुरारेः॥
MSS_2434 अमरुककवित्वडमरुक- नादेन विनुह्नुता न संचरति। शृङ्गारभणितिरन्या धन्यानां श्रवणविवरेषु॥
MSS_2435 अमरैरमृतं न पीतमब्धेर् न च हालाहलमुल्बणं हरेण। विधिना निहितं खलस्य वाचि द्वयमेतद् बहिरेकमन्तरन्यत्॥
MSS_2436 अमरैर्गतं मधुकरैश्चलितं प्रवरैः प्रयातमपि पद्मदृशाम्। विभवे गते सकलमेव गतं ध्रुवमेकमञ्चति यशः सरसः॥
MSS_2437 अमर्त्याः सन्तु मर्त्या वा चेतनाः सन्त्वचेतनाः। दानमेव पुरस्कृत्य स्तूयन्ते भुवनैस्त्रिभिः॥
MSS_2438 अमर्षिणा कृत्यमिव क्षमाश्रयं मदोद्धतेनेव हितं प्रियं वचः। बलीयसा तद्विधिनेव पौरुषं बलं निरस्तं न रराज जिष्णुना॥
MSS_2439 अमर्षोपगृहीतानां मन्युसंतप्तचेतसाम्। परस्परापकारेण पुंसां भवति विग्रहः॥
MSS_2440 अमलमृणालकाण्डकमनीयकपोलरुचेस् तरलसलीलनीलनलिनप्रतिफुल्लदृशः। विकसदशोकशोणकरकान्तिभृतः सुतनोर् मदलुलितानि हन्त ललितानि हरन्ति मनः॥
MSS_2441 अमलात्मसु प्रतिफलन्नभितस् तरुणीकपोलफलकेषु मुहुः। विससार सान्द्रतरमिन्दुरुचाम् अधिकावभासितदिशां निकरः॥
MSS_2442 अमलीमसमच्छिद्रम् अक्रौर्यमतिसुन्दरम्। अदेयमप्रतिग्राह्यम् अहो ज्ञानं महाधनम्॥
MSS_2443 अमात्यः शूर एव स्याद् युद्धसंपन्न एव च। तस्मादपि भयं राज्ञः पश्य राज्यस्य योजनम्॥
MSS_2444 अमात्यराष्ट्रदुर्गाणि कोशो दण्डश्च पञ्चमः। एताः प्रकृतयस्तज्ज्ञैर् विजिगीषोरुदाहृताः॥
MSS_2445 अमात्याद्याः प्रकृतयो मित्रान्ता राज्यमुच्यते। अशेषराज्यव्यसनात् पार्थिवव्यसनं गुरु॥
MSS_2446 अमात्ये दण्ड आयत्तो दण्डे वैनयिकी क्रिया। नृपतौ कोषराष्ट्रे तु दूते संधिविपर्ययौ॥
MSS_2447 अमात्यैः कामवृत्तो हि राजा कापथमाश्रितः। निग्राह्यः सर्वथा सद्भिर् न निग्राह्यो निगृह्यसे॥
MSS_2448 अमात्यो युवराजश्च भुजावेतौ महीपतेः। मन्त्री नेत्रं हि तद्भिन्न एतस्मिन्नपि तद्वधः॥
MSS_2449 अमात्सर्यं बुधाः प्राहुर् दानं धर्मे च संयमम्। अवस्थितेन नित्यं च सत्येनामत्सरी भवेत्॥
MSS_2450 अमानितं हि युध्येत कृतमानार्थसंग्रहम्। न विमानिमत्यर्थं प्रदीप्तक्रोधपावकम्॥
MSS_2451 अमानुषं सत्त्वमन्तर् योगिनं प्रविशेद्यदि। वाय्वग्निधारणा चैनं देहसंस्थं विनिर्दहेत्॥
MSS_2452 अमानेनापि भवता दानमानादिभिर्गुणैः। आश्रितः सर्व एवायं समानः क्रियते जनः॥
MSS_2453 अमाययैव वर्तेत न कथंचन मायया। बुध्येतारिप्रयुक्तां च मायां नित्यं सुसंवृतः॥
MSS_2454 अमावास्यामष्टमीं च पौर्णमासीं चतुर्दशीम्। ब्रह्मचारी भवेन्नित्यम् अप्यृतौ स्नातको द्विजः॥
MSS_2455 अमितं मधु तत्कथा मम श्रवणप्राघुणकीकृता जनैः। मदनानलबोधने भवेत् खग धाय्या धिगधैर्यधारिणः॥
MSS_2456 अमितः समितः प्राप्तैर् उत्कर्षैर्हर्षद प्रभो। अहितः सहितः साधुयशोभिरसतामसि॥
MSS_2457 अमितगुणोऽपि पदार्थो दोषेणैकेन निन्दितो भवति। निखिलरसायनमहितो गन्धेनोग्रेण लशुन इव॥
MSS_2458 अमितद्युतिराकरात् प्रसूतिः परिशुद्धा च महामणेर्विशेषः। मकुटे चरणाङ्गुलीयके वा विनिवेशः पुनरस्य शिल्पितन्त्रम्॥
MSS_2459 अमित्रं कुरुते मित्रं मित्रं द्वेष्टि हिनस्ति च। कर्म चारभते दुष्टं तमाहुर्मूढचेतसम्॥
MSS_2460 अमित्रं कुरुते मित्रं मित्रं द्वेष्टि हिनस्ति च। शुभं वेत्त्यशुभं पापं भद्रं दैवहतो नरः॥
MSS_2461 अमित्रं कुरुते मित्रं मित्रं द्वेष्टि हिनस्ति वः। मित्राणि तस्य नश्यन्ति अमित्रं नष्टमेव च॥
MSS_2462 अमित्रं नैव मुञ्चेत ब्रुवन्तं करुणान्यपि। दुःखं तत्र न कुर्वीत हन्यात् पूर्वापकारिणम्॥
MSS_2463 अमित्रमपि चेद्दीनं शरणैषिणमागतम्। व्यसने योऽनुगृह्णाति स वै पुरुषसत्तमः॥
MSS_2464 अमित्रप्रमिता ह्येता गतश्रद्धाः सुदारुणः। मूलप्रवादेन विषं प्रयच्छन्ति जिघांसवः॥
MSS_2465 अमित्रव्यसनान्मित्रम् उत्थितं यद्विरज्यति। अरिव्यसनसिद्ध्या तच् छत्रुणैव प्रसिध्यति॥
MSS_2466 अमित्राणां वधे युक्तो मित्राणां संग्रहे रतः। त्रिवर्गफलभोक्ता तु राजा धर्मेण युज्यते॥
MSS_2467 अमित्रादुन्नतिं प्राप्य नोन्नतोऽस्मीति विश्वसेत्। तस्मात् प्राप्योन्नतिं नश्येत् प्रावार इव कीटकः॥
MSS_2468 अमित्रानपि कुर्वीत मित्रान्युपचयावहान्। अहिते वर्तमानानि मित्राण्यपि परित्यजेत्॥
MSS_2469 अमित्रे विश्वासः श्वपचकरके सौमिकरसः कपाले गङ्गाम्भः खलपरिषदङ्के सुजनता। परिक्षीणाचारे श्रुतमनुपनीते च निगमः स्वतःसिद्धां शुद्धिं त्यजति विपरीतं च फलति॥
MSS_2470 अमित्रो न विमोक्तव्यः कृपणं बह्वपि ब्रुवन्। कृपा तस्मिन् न कर्तव्या हन्यादेवापकारिणम्॥
MSS_2471 अमित्रो मित्रतां याति मित्रं चापि प्रदुष्यति। सामर्थ्ययोगात् कार्याणां तद्गत्या हि सदा गतिः॥
MSS_2472 अमी कारागारे निविडनलिनीनालनिगडैर् निबध्यन्तां हंसाः प्रथमविसकन्दाङ्कुरभिदः। नवे वासन्तीनामुदयिनि वने गर्भकलिका- च्छिदो निर्धार्यन्तां परभृतयुवानो मदकलाः॥
MSS_2473 अमी तटसमीपनिर्झरतरङ्गरिङ्गत्पयो- जडीकृतपटीरभूरुहकुटीरसंचारिणः। मनो विधुरयन्ति मे मलयमेखलामेदुराः दुरासदवनप्रियप्रियतमारुता मारुताः॥
MSS_2474 अमी तिलाः तैलिक नूनमेतां स्नेहादवस्थां भवतोपनीताः। द्वेषोऽभविष्यद्यदमीषु नूनं तदा न जाने किमिवाकरिष्यः॥
MSS_2475 अमी पानकरम्भाभाः सप्तापि जलराशयः। त्वद्यशोराज हंसस्य पञ्जरं भुवनत्रयम्॥
MSS_2476 अमी पुरस्थाः सकलाः सुनिद्रिता न नूपुरं मुञ्च सुखेन यास्यसि। व्रजत्यपि श्रीपतिरङ्घ्रिमाश्रितं हरे तवाख्यातिरियं भविष्यति॥
MSS_2477 अमी पृथुस्तम्बभृतः पिशङ्गतां गता विपाकेन फलस्य शालयः। विकासि वप्राम्भसि गन्धसूचितं नमन्ति निघ्रातुमिवास्यतोत्पलम्॥
MSS_2478 अमीभिः संसिक्तेस्तव किमु फलं वारिदघटे यदेतेऽपेक्षन्ते सलिलमवटेभ्योऽपि तरवः। अयं युक्तो व्यक्तं ननु सुखयितुं चातकशिशुर् यदेष ग्रीष्मेऽपि स्पृहयति न पाथस्त्वदपरान्॥
MSS_2479 अमीभिराकण्ठमभोजि तद्गृहे तुषारधारामृदितेव शकरा। हयद्विषद्वष्कयणीपयः सुतं सुधाह्रदात् पङ्कमिवोद्धृतं दधि॥
MSS_2480 अमी व्यर्थारम्भा दुरधिगमभूभृत्परिसरे विषक्ता लक्ष्यन्ते वयमिव हताशा जलधराः। ममेवान्तश्चेष्टाविफलविपुलाकारविभवाः स्वभूमौ यान्तीमाः परिणतिमसंख्याश्च सरितः॥
MSS_2481 अमी शिरीषप्रसवावतंसाः प्रभ्रंशिनो वारिविहारिणीनाम्। पारिप्लवाः स्रोतसि निम्नगायाः शैवाललोलांश्छलयन्ति मीनान्॥
MSS_2482 अमीषां जन्तूनां कतिपयनिमेषस्थितिजुषां वियोगे धीराणां क इह परितापस्य विषयः। क्षणादुत्पद्यन्ते विलयमपि यान्ति क्षणममी न केऽपि स्थातारः सुरगिरिपयोधिप्रभृतयः॥
MSS_2483 अमीषां प्राणानां तुलितबिसिनीपत्रपयसां कृते किं नास्माभिर्विगलितविवेकैर्व्यवसितम्। यदाढ्यानामग्रे द्रविणमदनिःसंज्ञमनसां कृतं वीतव्रीडैर्निजगुणकथापातकमपि॥
MSS_2484 अमीषां मञ्जुश्रीरुचिरवदनश्रीकृतरुचां श्रुतं नो नामापि क्व नु खलु हिमांशुप्रकृतयः। ममाभ्यर्णे धार्ष्ट्याच्चरति पुनरिन्दीवरमिति क्रुधेवेदं प्रान्तारुणमवतु वो लोचनयुगम्॥
MSS_2485 अमीषां मण्डलाभोगः स्तनानामेव शोभते। येषामुपेत्य सोत्कम्पा राजानोऽपि करप्रदाः॥
MSS_2486 अमीषां मोहाद्वा धरणिधरचूडाञ्चलभुवाम् अभाग्याद्वा कैश्चिन्मरकतमणिश्चेन्न गणितः। तथासौ रथ्यायामपि निपतितः किं न कुरुते समुन्मीलन्नीलद्युतिलहरिलिप्ता इव दिशः॥
MSS_2487 अमीषामामोदप्रणयसुभगं संगतमभूत् प्रसूनैरुन्निद्रैः सह बहुभिरेव प्रतिवनम्। उदन्या न क्वापि व्यरमदरविन्दे परममी पिबन्ति स्वच्छन्दं रसमुदरपूरं मधुलिहः॥
MSS_2488 अमीषामारूढप्रसवविवराणां मधुलिहां ध्वनिः पान्थस्त्रीणां प्रसरति वियोगज्वर इव। द्रुमालीनां यूनोर्मन इव सरागं किसलयं परागः पुष्पाणां पतति मदनस्येव विशिखः॥
MSS_2489 अमीषामुष्णांशोः किरणनिकराणां परिचयात् सरस्तीक्ष्णं माभूस्तव किल निसर्गः शिशिरिमा। दुरात्मानो ह्येते कतिपयपयोबिन्दुरसिकान् निरस्यन्तः पान्थांस्त्वयि किमपि शोषं विदधति॥
MSS_2490 अमी समुद्धूतसरोजरेणुना हृता हृतासारकणेन वायुना। उपागमे दुश्चरिता इवापदां गतिं न निश्चेतुमलं शिलीमुखाः॥
MSS_2491 अमी हि वस्त्रान्तनिरुद्धवक्त्राः प्रयान्ति मे दूरतरं वयस्याः। परोऽपि बन्धुः सुखसंस्थितस्य मित्रं न कश्चिद् विषमस्थितस्य॥
MSS_2492 अमी हि वृक्षाः फलपुष्पशोभिताः कठोरनिष्पन्दलतोपवेष्टिताः। नृपाज्ञया रक्षिजनेन पालिता नराः सदारा इव यान्ति निर्वृतिम्॥
MSS_2493 अमी हेलोन्मेषव्यसनिषु पलाशेषु परितः पिबन्ति स्वच्छन्दं मधु मधुलिहो माद्यति जनः। अयं च प्रत्यग्रं दशति सहकारं परभृतो यदीदं मर्मान्तर्विदलति क एष व्यतिकरः॥
MSS_2494 अमुं कालक्षेपं त्यज जलद गम्भीरमधुरैः किमेभिर्निर्घोषैः सृज झटिति झात्कारि सलिलम्। अये पश्यावस्थामकरुणसमीरव्यतिकर- स्फुरद्दावज्वालावलिजटिलमूर्तेर्विटपिनः॥
MSS_2495 अमुं पुरः पश्यसि देवदारुं पुत्रीकृतोऽसौ वृषभध्वजेन। यो हेमकुम्भस्तननिःसृतानां स्कन्दस्य मातुः पयसां रसज्ञः॥
MSS_2496 अमुं सहासप्रहितेक्षणानि व्याजार्धसंदर्शितमेखलानि। नालं विकर्तुं जनितेन्द्रशङ्कं सुराङ्गनाविभ्रमचेष्टितानि॥
MSS_2497 अमुक्तां भूषयन्तु स्वां तनुं संसारसिन्धुगैः। मणिकर्णी ताम्रपर्णी मुक्तिमुक्ताफलैर्जनाः॥
MSS_2498 अमुद्रकुमुदत्विषः स्फुरितफेनलक्ष्मीस्पृशो मरालकुलविभ्रमाः शफरफाललीलाभृतः। जयन्ति गिरिजापतेस्तरलमौलिमन्दाकिनी- तरङ्गचयचुम्बिनस्तुहिनदीधितेरंशवः॥
MSS_2499 अमुद्रोऽपि वरं कूपः समुद्रेणापि तेन किम्। सुस्वादु सलिलं यत्र पीयते पथिकैः पथि॥
MSS_2500 अमुना मरुकूपेन के के नाम न वञ्चिताः। रुदत्पथिकनेत्राम्बुपिच्छिलप्रान्तभूमिना॥
MSS_2501 अमुना यमुनाजलकेलिकृता सहसा तरसा परिरभ्य भृता। हरिणा हरिणी मृगनेत्रवती नवयौवनयौवनभारवती॥
MSS_2502 अमुनैव कषायितस्तनी सुभगेन प्रियगात्रभस्मना। नवपल्लवसंस्तरे यथा रचयिष्यामि तनुं विभावसौ॥
MSS_2503 अमुनैव पथागतागतं कृतवानद्य मनोहरो हरिः। सखि दुर्जनभीतया मया हतया हन्त चिरं न वीक्षितः॥
MSS_2504 अमुष्मिन्नारामे तरुभिरभिरामे विटपिनः स्फुटं नृत्यद्भृङ्गी विविधनवसंगीतकलनात्। परानन्दैः पूर्णाः क इव तव वर्णावलिपद- क्रमश्रोता वेत्ता द्विजवर शुक श्राम्यसि कुतः॥
MSS_2505 अमुष्मिन्नुद्यानद्रुमकुहरनीरन्ध्रभरिते तमःखण्डे पिण्डीकृतबहलकालायसघने। यतामद्यास्माकं कथमपि पुरोन्यस्तचरणं निमेषेऽप्युन्मेषे नहि नहि विशेषो नयनयोः॥
MSS_2506 अमुष्मिन्नुद्याने विहगखल एष प्रतिकलं विलोलः काकोलः क्वणति खलु यावत् कटुतरम्। सखे तावत् कीर द्रढय हृदि वाचं च सकलां न मौनेन न्यूनो भवति गुणभाजां गुणगणः॥
MSS_2507 अमुष्मिन् पञ्चेषोस्त्रिभुवनजिगीषोः सहचरे मुखं रात्रेरत्रेस्तनुभुवि रहश्चुम्बति सति। ज्वलन्तीर्ष्यारोषोदयमयतयेवोषधिलताः पतद्भृङ्गीभङ्ग्या दधति कुमुदिन्यः कलुषताम्॥
MSS_2508 अमुष्मिन् संनद्धे जलमुचि समभ्यस्य कतिचित् ककारान् पर्यन्तद्विगुणमतरेफप्रसविनः। स माद्यन्दात्यूहश्चलविपुलकण्ठः प्रसरति क्रमोदञ्चत्तारः क्रमवशनमन्मन्दमधुरः॥
MSS_2509 अमुष्मिन् संसारे परिकलितसारेतरतया तदा विद्योत्कर्षः परिणतिमुपैति श्रुतिविदाम्। यदा मन्दाकिन्या मधुरवमरालीकलकल- प्रणालीवाचाले परिसरतटे यान्ति दिवसाः॥
MSS_2510 अमुष्मिंल्लावाण्यामृतसरसि नूनं मृगदृशः स्मरः शर्वप्लुष्टः पृथुजघनभागे निपतितः। यदङ्गाङ्गाराणां प्रथमपिशुना नाभिकुहरे शिखा धूमस्येयं परिणमति रोमावलिवपुः॥
MSS_2511 अमुष्मै चौराय प्रतिनिहतमृत्युप्रतिभिये प्रभुः प्रीतः प्रादादुपरितनपादद्वयकृते। सुवर्णानां कोटीर्दश दशनकोटिक्षतगिरीन् गजेन्द्रानप्यष्टौ मदमुदितकूजन्मधुलिहः॥
MSS_2512 अमुष्य दोर्भ्यामरिदुर्गलुण्ठने ध्रुवं गृहीतार्गलदीर्घपीनता। उरःश्रिया तत्र च गोपुरस्फुरत्- कपाटदुर्धर्षतिरःप्रसारिता॥
MSS_2513 अमुष्य धीरस्य जयाय साहसी तदा खलु ज्यां विशिखैः सनाथयन्। निमज्जयामास यशांसि संशये स्मरस्त्रिलोकीविजयार्जितान्यपि॥
MSS_2514 अमुष्य मुषिता लक्ष्मीश् चक्षुषेति न नूतनम्। न वेद्मि कथयत्यस्याः कर्णे लग्नं किमुत्पलम्॥
MSS_2515 अमुष्य विद्या रसनाग्रनर्तकी त्रयीव नीताङ्गगुणेन विस्तरम्। अगाहताष्टादशतां जिगीषया नवद्वयद्वीपपृथग्जयश्रियाम्॥
MSS_2516 अमुष्यां संक्रान्तौ तव तरुणि तारुण्यतरणे स्मरो दाता देवस्त्रिवलितटिनीतीरनिकटे। अमू ते वक्षोजौ सखि सुघटितौ हाटकघटौ महादानं कस्मै वद भवतु सारङ्गनयने॥
MSS_2517 अमुष्या लावण्यं मृदुलमृदुलानप्यवयवान् मनोलौल्यं धातुः करकठिनतां मे विमृशति। पदं चित्ते धत्ते मतिरिति पुरा पङ्कजभुवा ध्रुवं कल्याणीयं कलितसुकृतैरेव रचिता॥
MSS_2518 अमुष्योर्वीभर्त्तुः प्रसृमरचमूसिन्धुरभवैर् अवैमि प्रारब्धे वमथुभिरवश्यायसमये। न कम्पन्तामन्तः प्रतिनृपभटा म्लायतु न तद् वधूवक्त्राम्भोजं भवतु न स तेषां कुदिवसः॥
MSS_2519 अमूनि गच्छन्ति युगानि न क्षणः कियत् सहिष्ये न हि मृत्युरस्ति मे। स मां न कान्तः स्फुटमन्तरुज्झिता न तं मनस्तच्च न कायवायवः॥
MSS_2520 अमूर्खो यो मनुष्याणां मन्युसंतप्तचेतसाम्। परस्परोपकारेण पुंसां भवति विग्रहः॥
MSS_2521 अमूर्हि भित्त्वा जलदान्तराणि पङ्कान्तराणीव मृणालसूच्यः। पतन्ति चन्द्रव्यसनाद्विमुक्ता दिवोऽश्रुधारा इव वारिधाराः॥
MSS_2522 अमूल्यस्य मम स्वर्णतुलाकोटिद्वयं कियत्। इति कोपादिवाताम्रं पादयुग्मं मृगीदृशः॥
MSS_2523 अमृतं किरति हिमांशुर् विषमेव फणी समुद्गिरति। गुणमेव वक्ति साधुर् दोषमसाधुः प्रकाशयति॥
MSS_2524 अमृतं चैव मृत्युश्च द्वयं देहे प्रतिष्ठितम्। मृत्युमापद्यते मोहात् सत्येनापद्यतेऽमृतम्॥
MSS_2525 अमृतं तदधरबिम्बे वचनेष्वमृतं विलोकनेऽप्यमृतम्। अमृतभृतौ कुचकुम्भौ सत्यं सा सृष्टिरपरैव॥
MSS_2526 अमृतं दुर्लभं न् णां देवानामुदकं तथा। पित् णां दुर्लभः पुत्रस् तक्रं शक्रस्य दुर्लभम्॥
MSS_2527 अमृतं नाम यत् सन्तो मन्त्रजिह्वेषु जुह्वति। शोभैव मन्दरक्षुब्धक्षुभिताम्भोधिवर्णना॥
MSS_2528 अमृतं भुज्यते विद्ये भवतीमाश्रितैः परम्। अन्ये तु बत दूयन्ते संसरन्त इतस्ततः॥
MSS_2529 अमृतं शिशिरे वह्निर् अमृतं क्षीरभोजनम्। अमृतं गुणवद्भार्या अमृतं बालभाषितम्॥
MSS_2530 अमृतं शिशिरे वह्निर् अमृतं प्रियदर्शनम्। अमृतं राजसंमानम् अमृतं क्षीरभोजनम्॥
MSS_2531 अमृतं शिशिरे वह्निर् अमृतं बालभाषणम्। अमृतं स्वप्रिया भार्या ह्यमृतं स्वामिगौरवम्॥
MSS_2532 अमृतं शिशिरे वह्निर् अमृतं स्वामिगौरम्। भार्यामृतं गुणवती धारोष्णममृतं पयः॥
MSS_2533 अमृतं सद्गुणा भार्या अमृतं बालभाषितम्। अमृतं राजसंमानम् अमृतं मानभोजनम्॥
MSS_2534 अमृतजलधेः पायं पायं पयांसि पयोधरः किरति करकास्ताराकारा यदि स्फटिकावनौ। तदिह तुलनामानीयन्ते क्षणं कठिनाः पुनः सततममृतस्यन्दोद्गारा गिरः प्रतिभावताम्॥
MSS_2535 अमृतद्रवमाधुरीधुरीणां गिरमाकर्ण्य कुरङ्गलोचनायाः। मुहुरभ्यसनं कषायकण्ठी कलकण्ठी कुरुते कुहूरुतेन॥
MSS_2536 अमृतद्रवैर्विदधदब्जदृशाम् अपमार्गमोषधिपतिः स्म करैः। परितो विसर्पि परितापि भृशं वपुषोऽवतारयति मानविषम्॥
MSS_2537 अमृतनिधानं रुचिरं संतापनिवर्तते सदा निरतम्। चन्द्रमुखं तव सुन्दरि सुस्मितभासा विकासते परितः॥
MSS_2538 अमृतमधुरैः काञ्चीनादैः कृताभयडिण्डिमे त्रिवलिलहरीलावण्याम्भःकणोत्करकर्बुरे। विषमनयनज्वालाजालावलीढपराक्रमो लुठति मदनस्तन्वङ्गीनां नितम्बशिलातले॥
MSS_2539 अमृतममृतं कः संदेहो मधून्यपि नान्यथा मधुरमधिकं चूतस्यापि प्रसन्नरसं फलम्। सकृदपि पुनर्मध्यस्थः सन् रसान्तरविज्जनो वदतु यदिहान्यत्स्वादु स्यात् प्रियादशनच्छदात्॥
MSS_2540 अमृतममृतं चन्द्रं चन्द्रं रतिं च रतिं तथा प्रथितमतयः कामं ब्रूयुर्मधूनि मधून्यपि। यदि न सुभगास्पर्शामोदं विना प्रमुदे ततः सकलमकलं तेषां व्यूहं ब्रवीमि पुनः प्रिये॥
MSS_2541 अमृतममृतं चन्द्रश्चन्द्रस्तथाम्बुजमम्बुजं रतिरपि रतिः कामः कामो मधूनि मधून्यपि। इति न भजते वस्तु प्रायः परस्परसंकरं तदियमबला धत्ते लक्ष्मीं कथं सकलात्मिकाम्॥
MSS_2542 अमृतमयमनङ्गक्ष्मारुहस्यालवालं मृतदिवसकपालं कालकापालिकस्य। जयति मकरकेतोः शाणचक्रं शराणाम् अमरपुरपुरन्ध्रीदर्पणः श्वेतभानुः॥
MSS_2543 अमृतरसविसरवितरण- मरणोत्तारितसुरे सति पयोधौ। कस्य स्फुरन्ति हृदये ग्रीष्मतडाका भुवि वराकाः॥
MSS_2544 अमृतरससारभूतः सकलकलो मकरकेतुसर्वस्वम्। अखिलजननयनसुखकृत् कथमिन्दुर्वासरेऽभ्युदितः॥
MSS_2545 अमृतवचनलीलाविभ्रमैरन्नपानं रचय चतुर कीर भ्रान्तचित्तेषु तेषु। अकलितपरसेवातापपापः पिकोऽसौ भजतु विपिनवाटीमेष पीयूषकण्ठः॥
MSS_2546 अमृतसिक्तमिवाङ्गमिदं यदि भवति तन्वि तवाद्भुतवीक्षितैः। अधरमिन्दुकरादपि शुभ्रयन्त्य् अरुणयन्त्यरुणादपि किं दृशम्॥
MSS_2547 अमृतस्यन्दिकिरणश् चन्द्रमा नामतो मतः। अन्य एवायमर्थात्मा विषनिष्यन्दिदीधितिः॥
MSS_2548 अमृतस्यन्दिनं कश्चित् कृष्णमेघं द्विजः स्मरन्। उदन्यया न वेशन्तम् उदन्वन्तं च वीक्षते॥
MSS_2549 अमृतस्य प्रवाहैः किं कायक्षालनसंभवैः। चिरान्मित्रपरिष्वङ्गो योऽसौ मूल्यविवर्जितः॥
MSS_2550 अमृतस्येव कुण्डानि सुखानामिव राशयः। रतेरिव निधानानि योषितः केन निर्मिताः॥
MSS_2551 अमृतस्येव तृप्येत अपमानस्य योगवित्। विषवच्च जुगुप्सेत संमानस्य सदा द्विजः॥
MSS_2552 अमृतस्येव संतृप्येद् अवमानस्य वै द्विजः। सुखं ह्यवमतः शेते योऽवमन्ता स नश्यति॥
MSS_2553 अमृतांशोः किरणेभ्यो- ऽजायत वृद्धिर्महोदधेरुदरे। कथयन्ति हारमणयो हृदि तापमुषः स्पृशन्तोऽपि॥
MSS_2554 अमृतात्मनि पद्मानां द्वेष्टरि स्निग्धतारके। मुखेन्दौ तव सत्यस्मिन् अपरेण किमिन्दुना॥
MSS_2555 अमृतादमृतं न तावकाद् अपरं यत् त्रिपुरारिरादरात्। अवलम्ब्य शिरःस्थलेन तद् धृतहालाहाल एष जीवति॥
MSS_2556 अमृताध्मातजीमूतस्निग्धसंहननस्य ते। परिष्वङ्गीय वात्सल्याद् अयमुत्कण्ठते जनः॥
MSS_2557 अमृताप्यायिनां न् णां संतोषो नैव जायते। गावस्तृणमिवारण्ये प्रार्थयन्ति नवं नवम्॥
MSS_2558 अमृतायतामिति वदेत् पीते भुक्ते क्षुते च शतं जीव। छोटिकया सह जृम्भा- समये स्यातां चिरायुरानन्दौ॥
MSS_2559 अमृता विगतप्राणा सान्तः शल्याकृतव्रणा। अबद्धा निश्चलेवास्ते कूटसंस्थे मृगे मृगी॥
MSS_2560 अमृतोत्प्रेक्षणे चारुर् अशेषजनसज्जनः। कविर्गरुडवन्मान्य इन्द्रवज्रादिवृत्तकृत्॥
MSS_2561 अमृतोन्मथितैः सुवर्णचूर्णैर् मृदमुत्पाद्य निधाय नाभिचक्रे। अकरोन्नवरोमराजियष्ट्या कुचकुम्भौ कुसुमेषुकुम्भकारः॥
MSS_2562 अमेध्यपूर्णे कृमिजालसंकुले स्वभावदुर्गन्धिनि शौचवर्जिते। कलेवरे मूत्रपुरीषभाजने रमन्ति मूढा विरमन्ति पण्डिताः॥
MSS_2563 अमेयो मितलोकस्त्वम् अनर्थी प्रार्थनावहः। अजितो जिष्णुरत्यन्तम् अव्यक्तो व्यक्तकारणम्॥
MSS_2564 अमोघक्रोधहर्षस्य स्वयं कृत्यान्ववेक्षिणः। आत्मप्रत्ययकोशस्य वसुधेयं वसुंधरा॥
MSS_2565 अमोघा वासरे विद्युद् अमोघं निशि गर्जितम्। अमोघा मुनीनां वाणी अमोघं देवदर्शनम्॥
MSS_2566 अमौक्तिकमसौवर्णं ब्राह्मणानां विभूषणम्। देवतानां पित् णां च भागो येन प्रदीयते॥
MSS_2567 अम्बरं विनयतः प्रियपाणेर् योषितश्च करयोः कलहस्य। वारणामिव विधातुमभीक्ष्णं कक्ष्यया च वलयैश्च शिशिञ्जे॥
MSS_2568 अम्बरं स्तिमितमम्बुधारया व्यक्त एष परितः पयोधरः। प्रावृषा किमपि लज्जमानया मीलिते रविविधूविलोचने॥
MSS_2569 अम्बरमनूरुलङ्घ्यं वसुंधरा सापि वामनैकपदा। अब्धिरपि पोतलङ्घ्यः सतां मनः केन तुल्यं स्यात्॥
MSS_2570 अम्बरमपनय मुग्धे व्रजतु विकाशं दिगम्बरता। हारावलिसुरतटिनी नखशशिमण्डलस्य कुचशम्भोः॥
MSS_2571 अम्बरमम्बुनि पत्रमरातिः पीतमहीनगणस्य ददाह। यस्य वधूस्तनयं गृहमब्जा पातु स वो हरलोचनवह्निः॥
MSS_2572 अम्बरमेष रमण्यै यामिन्यै वासरः प्रेयान्। अधिकं ददौ निजाङ्काद् अथ संकुचितः स्वयं तस्थौ॥
MSS_2573 अम्बरविपिनमिदानीं तिमिरवराहोऽवगाहते जलधेः। रोमसु यदस्य लग्नास् तारकजलबिन्दवो भान्ति॥
MSS_2574 अम्बरान्तमवलम्बितुकामम् अन्ध्यया समभिवीक्ष्य तु कामम्। अन्धकारमथ गम्य तनूनं लज्जयेव निरगम्यत नूनम्॥
MSS_2575 अम्बरेऽम्बुभरलम्बिपयोदे मत्तबर्हिरुचिरेऽद्रिनितम्बे। पुष्पधामनि कदम्बकदम्बे का गतिः पथिक कालविलम्बे॥
MSS_2576 अम्ब श्राम्यसि तिष्ठ गोरसमहं मथ्नामि मन्थानकं प्रालम्ब्य स्थितमीश्वरं सरभसं दीनाननो वासुकिः। सासूयं कमलालया सुरगणः सानन्दमुद्यद्भयं राहुः प्रैक्षत यं स वोऽस्तु शिवदो गोपालबालो हरिः॥
MSS_2577 अम्बा कुप्यति तात मूर्ध्नि विधृता गङ्गेयमुत्सृज्यतां विद्वन् षण्मुख का गतिर्मम चिरं मूर्ध्नि स्थिताया वद। कोपावेशवशादशेषवदनैः प्रत्युत्तरं दत्तवान् अम्भोधिर्जलधिः पयोधिरुदधिर्वारां निधिर्वारिधिः॥
MSS_2578 अम्बा तुष्यति न मया न स्नुषया सापि नाम्बया न मया। अहमपि न तया न तया वद राजन् कस्य दोषोऽयम्॥
MSS_2579 अम्बामथार्घजलपात्रभृतं निरीक्ष्य दूरादपासरदसौ जनता विहस्ता। पूर्णादिवान्धतमसानि तुषारकान्तेर् आर्यात् पृथग्जनशतानि हि संभ्रमन्ति॥
MSS_2580 अम्बायाश्च पितुश्च सद्गुणगणो यस्मिन्नभिव्यज्यते तस्मिन् स्वप्रतिबिम्बितेव निखिला सैवाकृतिः सा द्युतिः। सा वाणि विनयः स एव सहजः पुण्यानुभावः स च श्लाघायाः सदनं सुखस्य वसतिस्तेनैव पुत्री पिता॥
MSS_2581 अम्बा येन सरस्वती सुतवती तस्यार्पयन्ती रसान् नानाचाटुमुखी स दुर्लडितवान् खेलाभिरुच्छृङ्खलः। जिह्वादुर्व्यसनैरुपद्रवरुजः कुर्वन्ति ये दुःसुताम् तान् दृष्ट्वार्थमितस्ततो निखनति स्वं निःस्वमातन्वती॥
MSS_2582 अम्बा शेतेऽत्र वृद्धा परिणतवयसामग्रणीरत्र तातो निःशेषागारकर्मश्रमशिथिलतनुः कुम्भदासी तथेह। अस्मिन् पापाहमेका कतिपयदिवसप्रोषितप्राणनाथा पान्थायेत्थं युवत्या कथितमभिमतं व्याहृतिव्याजपूर्वम्॥
MSS_2583 अम्बुजमम्बुनि जातं नहि दृष्टं जातमम्बुजादम्बु। अधुना तद्विपरीतं चरणसरोजाद्विनिर्गता गङ्गा॥
MSS_2584 अम्बुजमम्बुनि मग्नं त्रासादाकाशमाश्रितश्चन्द्रः। सम्प्रति कः परिपन्थी यं प्रति कोपारुणं वदनम्॥
MSS_2585 अम्बुदः कृतपदो नभस्तले तोयपूरपरिपूरितोदधिः। गोष्पदस्य भरणेऽप्मशक्तिमान् इत्यसत्यमभिधीयते कथम्॥
MSS_2586 अम्बुधेरुदगमद्विधुभङ्ग्या नूनमौर्वशिखिभास्मनपिण्डः। यत्किलास्य घटते नहि तृप्तिः खण्डिताजनदृगम्बुसरिद्भिः॥
MSS_2587 अम्बेयं नेयमम्बा नहि खरकपिशं श्मश्रु तस्या मुखार्धे तातोऽयं नैष तातः स्तनमुरसि पितुर्दृष्टवान्नाहमत्र। केयं कोऽयं किमेतद्युवतिरथ पुमान् वस्तु किं स्यात् तृतीयं शंभोः संवीक्ष्य रूपादपसरति गुहः शङ्कितः पातु युष्मान्॥
MSS_2588 अम्भः कर्दमतामुपैति सहसा पङ्कद्रवः पांशुतां पांशुर्वारणकर्णतालपवनैर् दिक्प्रान्तनीहारताम्। निम्नत्वं गिरयः समं विषमतां शून्यं जनस्थानकं निर्याते त्वयि राज्यपाल भवति त्यक्तस्वभावं जगत्॥
MSS_2589 अम्भः कुम्भाम्भोरुह- चामरभृङ्गारहेमरूप्याणि। फलताम्बूलवराम्बर- मदिरामीनाज्यभोज्यानि॥
MSS_2590 अम्भःसंभृतिमन्थराम्बुदरवैः शालूरगर्जाभर- प्रारब्धप्रियविप्रयुक्तयुवतीजीवग्रहे भीषणाः। विद्युद्दन्तुरितान्धकारपटला गाम्भीर्यबद्धारव- स्थैर्योन्मूलनशक्तयः कथममी निर्यान्ति वर्षानिशाः॥
MSS_2591 अम्भसः परिमाणेन उन्नतं कमलं भवेत्। स्वस्वामिना बलवता भृत्यो भवति गर्वितः॥
MSS_2592 अम्भसः प्रसृतीरष्टौ रवावनुदिते पिबेत्। वातपित्तकफान् हत्वा जीवेद्वर्षशतं सुखी॥
MSS_2593 अम्भसा भिद्यते सेतुस् तथा मन्त्रोऽप्यरक्षितः। पैशुन्याद् भिद्यते स्नेहो वाग्भिर्भिद्येत कातरः॥
MSS_2594 अम्भसा शममायाति मुष्टिमेयशिखः शिखी। प्रवृद्धोऽधःस्थितैः पश्चात् संतप्तैरेव दृश्यते॥
MSS_2595 अम्भसि तरणिसुतायाः स्तम्भिततरणिः स देवकीसूनुः। आतरविरहितगोप्याः कातरमुखमीक्षते स्मेरः॥
MSS_2596 अम्भस्तत्त्वं भूमितत्त्वं च वायोस् तत्त्वं तेजस्तत्त्वमाकाशतत्त्वम्। पञ्चैतानि प्राणवायुं मिलित्वा नाडीयुग्मे प्राणिनां संचरन्ति॥
MSS_2597 अम्भांसि जलजन्तूनां दुर्गं दुर्गनिवासिनाम्। स्वभूमिः श्वापदादीनां राज्ञां सैन्यं परं बलम्॥
MSS_2598 अम्भोजगर्भसुकुमारतनुस्तदासौ कण्ठग्रहे प्रथमरागघने विलीय। सद्यः पतन्मदनमार्गणरन्ध्रमार्गैर् मन्ये मम प्रियतमा हृदयं प्रविष्टा॥
MSS_2599 अम्भोजपत्रायतलोचनानाम् अम्भोधिदीर्घास्विह दीर्घिकासु। समागतानां कुटिलैरपाङ्गैर् अनङ्गबाणैः प्रहता युवानः॥
MSS_2600 अम्भोजप्रकरोऽथ केतककुलं कुन्दोत्करः कैरव- व्रातो मल्लिगणोऽथ चम्पकचयो जातीगणो वाथवा। नो चेदादरमातनोति पिक तत्खेदं वृथा मा कृथा यस्मात् क्वापि कदापि कोऽपि भविता यस्त्वद्गुणं ज्ञास्यति॥
MSS_2601 अम्भोजाक्ष्याः पुरवनलता धाम्नि संकेतभाजश् चेतोनाथे चिरयति भृशं मोहनिद्रां गतायाः। स्वच्छं नाभिह्रदवलयितं कान्तरत्नांशुजालं तोयभ्रान्त्या पिबति हरिणी विस्मयं च प्रयाति।
MSS_2602 अम्भोजानि घनाघनव्यवहितोऽप्युल्लाघयत्यंशुमान् दूरस्थोऽपि पयोधरोऽतिशिशिरस्पर्शं करोत्यातपम्। शक्तिः काप्यपरिक्षतास्ति महतां स्वैरं दविष्ठान्यहो यन्माहात्म्यवशेन यान्ति घटनां कार्याणि निर्यन्त्रणाम्॥
MSS_2603 अम्भोजिनीवनविलासनिवासमेव हंसस्य हन्ति नितरां कुपितो विधाता। न त्वस्य दुग्धजलभेदविधौ प्रसिद्धां वैदग्घ्यकीर्तिमपहर्तुमसौ समर्थः॥
MSS_2604 अम्भोदस्तनितं निशम्य करिणां बृंहेति रंहोयुतस् सद्यस्त्यक्तमहीध्रकन्दरगृहः कौतूहली निर्गतः। एतस्मिन् क्षण एव चण्डमशनेराकर्ण्य शब्दं क्रुधा तं प्रत्युत्पतति स्वगर्जितजितं धीरो मृगाणां पतिः॥
MSS_2605 अम्भोधिः स्थलतां स्थलं जलधितां धूलीवलः शैलतां मेरुर्मृत्कणतां तृणं कुलिशतां वज्रं तृणक्लीबताम्। वह्निः शीतलतां हिमं दहनतामायाति यस्येच्छया लीलादुर्ललिताद्भुतव्यसनिने दैवाय तस्मै नमः॥
MSS_2606 अम्भोधिक्षिप्तमुक्तारुचिहरिचरणोद्गीर्णगङ्गाम्बुतुल्यं कालिन्दीफेनकान्तिस्फुरितफणधरोन्मुक्तनिर्मोकरोचिः। कर्णाटीकुन्तलान्तर्विगलितसुमनोदामरम्यं समन्ताच् छ्रीखण्डालेपलक्ष्मीमुपनयति यशो यस्य खड्गप्रसूतम्॥
MSS_2607 अम्भोधीनां तमालप्रभवकिसलयश्यामवेलावनानाम् आ पारेभ्यश्चतुर्णां चटुलतिमिकुलक्षोभितान्तर्जलानाम्। मालेवाम्लानपुष्पा तव नृपतिशतैरुह्यते या शिरोभिः सा मय्येव स्खलन्ती कथयति विनयालंकृतं ते प्रभुत्वम्॥
MSS_2608 अम्भोधेरेव जाताः कति जगति न ते हन्त सन्तीह शङ्खा यान् संगृह्य भ्रमन्ति प्रतिभवनममी भिक्षवो जीवनाय। एकः श्रीपाञ्चजन्यो हरिहरकमलक्रोडहंसायमानो यस्याध्वानैरमानैरसुरवरवधूवर्गगर्भा गलन्ति॥
MSS_2609 अम्भोधेर्जलयन्त्रमन्दिरपरिस्पन्देऽपि निद्राणयोः श्रीनारायणयोर्घनं विघटयत्यूष्मा समालिङ्गनम्। किं चोत्तप्तवियत्कपालफलके कङ्कालशेषश्रियं चन्द्रं मर्मरयन्ति पर्पटमिव क्रूरा रवेरंशवः॥
MSS_2610 अम्भोधेर्वडवामुखानलझलाज्वालोपगूढान्तरा व्यामोहादपिबन्नपः स्फुटममी तर्षेण पर्याविलाः। उद्देशस्फुरदिन्द्रचापवलयज्वालापदेशादहो दह्यन्ते कथमन्यथार्धमलिनाङ्गारद्युतस्तोयदाः॥
MSS_2611 अम्भोधौ विहरन्तमन्तरहितैः कीर्तिं वहन्तं गुणैस् तं मैनाकमवज्रगर्वविषयौ पक्षौ दधानं नुमः। आसन्ने सुरलोकमानुषजगत्पातालपारात्यये यः पाथोनिधिलङ्घिनः पथि मरुत्सूनोर्व्यनैषीत् क्लमम्॥
MSS_2612 अम्भोनिधेरनवगीतगुणैकराशेर् उच्चैःश्रवप्रभृतिषु प्रसभं हृतेषु। आश्वासनं यदवकृष्टमभून्महर्षे तोयं त्वया तदपि निष्करुणेन पीतम्॥
MSS_2613 अम्भोऽपि प्रवहत्स्वभावमशनैराश्यानमश्मायते ग्रावाम्भः स्रवति द्रवत्वमुदितोद्रेकेषु चावेयुषः। कालस्यास्खलितप्रभावरभसं भाति प्रभुत्वेऽद्भुते कस्यामुत्र विधातृशक्तिघटिते मार्गे निसर्गः स्थिरः॥
MSS_2614 अम्भोबिन्दुग्रहणरभसांश्चातकान् वीक्षमाणाः श्रेणीभूताः परिगणनया निर्दिशन्तो वलाकाः। त्वामासाद्य स्तनितसमये मानयिष्यन्ति सिद्धाः सोत्कम्पानि प्रियसहचरीसंभ्रमालिङ्गितानि॥
MSS_2615 अम्भो भजस्व चिरमस्य यथाभिलाषम् एतन्न ताण्डवय सैरिभ काननं च। दुश्चेष्टितेन यदनेन भृशं तवैष ध्वस्ताशयो भवति निष्कलुषस्तडागः॥
MSS_2616 अम्भोभिस्तनकुम्भयोस्तव घनश्लेषात् समुत्कीर्णतां याताया शुकवक्रिमप्रणयिनी सेयं न लुप्ता लिपिः। किं चैतां कुसुमेषु कुञ्जरशिरोनक्षत्रमालां तिरो- धित्सुर्निष्फलमेव मज्जसि नभः स्वच्छे सरोवारिणि॥
MSS_2617 अम्भोमुचां सलिलमुद्गिरतां निशीथे ताडीवनेषु निभृतस्थितकर्णतालाः। आकर्णयन्ति करिणोऽर्धनिमीलिताक्षा धारारवं दशनकोटिनिषण्णहस्ताः॥
MSS_2618 अम्भोराशिरिवासि सत्त्वनिलयो नो मन्दरक्षो भवान् कल्याणप्रकृतिः सुमेरुरिव किं देवः सुरापाश्रयः। सच्छायो न तु रूढदुस्तरलतस्त्वं कल्पवृक्षो यथा तैः कुर्वन्ति तुलां तथापि भवतो मूढाः कवीनां धियः॥
MSS_2619 अम्भोरुहं वदनमम्बकमिन्दुकान्तः पाथोनिधिः कुसुमचापभृतो विकारः। प्रादुर्बभूव सुभग त्वयि दूरसंस्थे चण्डालचन्द्रधवलासु निशासु तस्याः॥
MSS_2620 अम्भोरुहमये स्नात्वा वापीपयसि कामिनी। ददाति भक्तिसंपन्ना पुष्पसौभाग्यकाम्यया॥
MSS_2621 अम्भोरुहाक्षि शंभोश् चरणावाराधितौ केन। यस्मै विचलितवदना मदनाकूतं विभावयसि॥
MSS_2622 अम्भोवाहमुरद्विषो निवसनं ध्वान्ताद्रिदिव्यौषधी कन्दर्पस्य विलासचम्पकधनुर्वर्षालतामञ्जरी। लेखा व्योमकशोपले विरचिता चामीकरस्य स्फुरद् धाम्नः पान्थिविलासिनीजनमनः कम्पाय शम्पाभवत्॥
MSS_2623 अम्लानपङ्कजा माला कण्ठे रामस्य सीतया। मुधा बुधा भ्रमन्त्यत्र प्रत्यक्षेऽपि क्रियापदे॥
MSS_2624 अम्लानमाल्याभरणाम्बरस्य वराङ्गनानन्दनमन्दिरस्य। नित्यप्रकाशोत्सवसेवितस्य स्वर्गस्य वित्तस्य च को विशेषः॥
MSS_2625 अम्लानस्तबकन्ति कुन्तलभरे सीमन्तसीमास्विमाः सिन्दूरन्ति कपोलभित्तिषु मिलन्मैरेयरागन्ति च। प्रौढेर्ष्याद्युतिविश्रमन्ति नयनोपान्ते कुरङ्गीदृशः बिम्बोष्ठे क्षितिपाल बालतरणेर्लाक्षारसन्ति त्विषः॥
MSS_2626 अम्लानिरामोदभरश्च दिव्यः पुष्पेषु भूयाद्भवदङ्गसङ्गात्। दृष्टं प्रसूनोपमया मयान्यन् न धर्मशर्मोभयकर्मठं यत्॥
MSS_2627 अम्लानो बलवाञ्शूरश् छायेवानुगतः सदा। सत्यवादी मृदुर्दान्तः स राजवसतिं वसेत्॥
MSS_2628 अयं कनकनिर्मितः सकलभूधरादुन्नतः सहस्रनयनाश्रयः सपदि लब्धभाग्योदयः। कुचोपरि परिस्फुरत्तरुणिचारुचेलाञ्चलं मनागपि निवारय त्यजतु गर्वमुर्वीधरः॥
MSS_2629 अयं काणः शुक्रो विषमचरणः सूर्यतनयः क्षताङ्गोऽयं राहुर्विकलमहिमा शीतकिरणः। अजानानस्तेषामपि नियतकर्मस्वकफलं ग्रहग्रामग्रस्ता वयमिति जनोऽयं प्रलपति॥
MSS_2630 अयं कामो निजामो वा त्वया किमवधारितम्। इति दृष्टिरिव प्रष्टुं श्रुतिं श्रयति सुभ्रुवाम्॥
MSS_2631 अयं खलु मृणालिनीनवविलासवैहासिकस् त्विषां वितपते पतिः सपदि दृश्यमाना निजाः। स्तनौ पुलकयन्ति चोत्पलदृशां प्रियोरःस्थले विपर्यसितवृत्तयो घुसृणपङ्कपत्राङ्कुराः॥
MSS_2632 अयं च सुरतज्वालः कामाग्निः प्रणयेन्धनः। नराणां यत्र हूयन्ते यौवनानि धनानि च॥
MSS_2633 अयं ज्योत्स्नाजानिस्तव वदनदूनोऽम्बरगुहां प्रविष्टस्तत्रापि प्रसृतमिदमेनं दृढतमः। इति त्रासोद्रेकक्रमगलितसत्त्वः क्षयगदी विधिर्दग्धो दीनं व्यथयति निदानं हि मृदुता॥
MSS_2634 अयं तस्या रथक्षोभाद् अंसेनांसो निपीडितः। एकः कृती शरीरेऽस्मिञ् शेषमङ्गं भुवो भरः॥
MSS_2635 अयं तावद् बाष्पस्त्रुटित इव मुक्तामणिसरो विसर्पन् धाराभिर्लुठति धरणीं जर्जरकणः। निरुद्धोऽप्यावेगः स्फुरदधरनासापुटतया परेषामुन्नेयो भवति च भराध्मातहृदयः॥
MSS_2636 अयं ते विद्रुमच्छायो मरुमार्ग इवाधरः। करोति कस्य नो बाले पिपासाकुलितं मनः॥
MSS_2637 अयं त्रयाणां ग्रामाणां निधानं मधुरध्वनिः। रेखात्रयमितीवास्याः सूत्रितं कण्ठकन्दले॥
MSS_2638 अयं दरिद्रो भवितेति वैधसीं लिपिं ललाटेऽर्थिजनस्य जाग्रतीम्। मृषा न चक्रेऽल्पितकल्पपादपः प्रणीय दारिद्र्यदरिद्रतां नलः॥
MSS_2639 अयं दूतार्थसंक्षेपः प्रत्यर्थनियता गिरः। प्रयोजनं क्रियोत्पादि कियच्छक्येत भाषितुम्॥
MSS_2640 अयं दूरभ्रान्तः पटुतरपिपासाकुलमनाः कपोले ते मत्तद्विप निपतितः षट्पदयुवा। त्वमप्येतां पीनश्रवणदरदोलाव्यसनितां विमुञ्च स्वाच्छन्द्यादपनयतु तावत् तृषमिमाम्॥
MSS_2641 अयं द्वीपी प्रियां लेढि जिह्वाग्रेण पुनः पुनः। प्रीतिमायाति च तया लिह्यमानः स्वकान्तया॥
MSS_2642 अयं धारावाहस्तडिदियमियं दग्धकरका स चायं निर्घोषः स च रववशो भेकनिचयः। इतीव प्रत्यङ्गप्रथितमदनाग्निं कृशतनुर् घनश्वासोत्क्षेपैर्ज्वलयति मुहुर्मृत्युवशिनी॥
MSS_2643 अयं धूर्तो मायाविनयमधुरादस्य चरितात् सखि प्रत्यूषि त्वं प्रकृतिसरले पश्यसि न किम्। कपोले यल्लाक्षारसबहलरागप्रणयिनीम् इमां धत्ते मुद्रामनतिचिरवृत्तान्तपिशुनाम्॥
MSS_2644 अयं निजः परो वेति गणना लघुचेतसाम्। उदारचरितानां तु वसुधैव कुटुम्बकम्॥
MSS_2645 अयं नेत्रादत्रेरजनि रजनीवल्लभ इति भ्रमः कोऽयं प्रज्ञापरिचयपराधीनमनसाम्। सुधानामाधारः स खलु रतिबिम्बाधरसुधा- रसासेकस्निग्धादजनि नयनात् पुष्पधनुषः॥
MSS_2646 अयं पटः सूत्रदरिद्रतां गतो ह्ययं पटश्छिद्रशतैरलंकृतः। अयं पटः प्रावरितुं न शक्यते ह्ययं पटः संवृत एव शोभते॥
MSS_2647 अयं पटो मे पितुरङ्गभूषणं पितामहाद्यैरुपभुक्तयौवनः। अलंकरिष्यत्यथ पुत्रपौत्रकान् मयाधुना पुष्पवदेव धार्यते॥
MSS_2648 अयं पद्मासनासीनश् चक्रवाको विराजते। युगादौ भगवान् वेधा विनिर्मित्सुरिव प्रजाः॥
MSS_2649 अयं पीनस्तनाभोगसौभाग्यविभवोचितः। द्रविणोपार्जनस्यैव कालः कुवलयेक्षणे॥
MSS_2650 अयं पुरः पार्वणशर्वरीशः किं दर्पणोऽयं रजनीरमण्याः। यतस्तदीयं प्रतिबिम्बमस्मिन् संलक्ष्यते लाञ्छनकैतवेन॥
MSS_2651 अयं प्रभुरयं भृत्य इति या जगतः स्थितिः। फलं विजयते तत्र श्रीप्रसादाप्रसादयोः॥
MSS_2652 अयं बन्धुः परश्चायं ममायमयमन्यतः। इति ब्रह्मन्न जानामि तेन जीवाम्यनामयः॥
MSS_2653 अयं मन्दद्युतिर्भास्वान् अस्तं प्रति यियासति। उदयः पतनायेति श्रीमतो बोधयन् नरान्॥
MSS_2654 अयं मम दहत्यङ्गम् अम्भोजदलसंस्तरः। हुताशनप्रतिनिधिर् दाहात्मा ननु युज्यते॥
MSS_2655 अयं मार्तण्डः किं स खलु तुरगैः सप्तभिरितः कृशानुः किं सर्वाः प्रसरति दिशो नैष नियतम्। कृतान्तः किं साक्षान्महिषवहनोऽसाविति चिरं समालोक्याजौ त्वां विदधति विकल्पान् प्रतिभटाः॥
MSS_2656 अयं मुखसरोरुहभ्रमरविभ्रमः सुभ्रुवां कुचस्थलकुरङ्गकः पृथुनितम्बलीलाशिखी। न यौवनमदोदयश्चरति चारुकान्तिच्छटा- कुलत्रिवलिकूलिनीपुलिनराजहंसश्चिरम्॥
MSS_2657 अयं मृगः समायाति मृगात् सिंहः पलायते। ततो वेगात् पलायस्व त्वरितैस्त्वरितैः पदैः॥
MSS_2658 अयं मेघव्यूहे बलिनि परिपन्थिन्यपसृते शरज्जन्याः स्वैरं हसितमिव हर्षादविरतम्। पयःपूरभ्रंशक्रमजनितसोपानसिकते नदीतीरे धीरं चरति विशदः खञ्जनगणः॥
MSS_2659 अयं मे वाग्गुम्फो विशदपदवैदग्ध्यमधुरः स्फुरद्बन्धो वन्ध्यः परहृदि कृतार्थः कविहृदि। कटाक्षो वामाक्ष्या दरदलितनेत्रान्तगलितः कुमारे निःसारः स तु किमपि यूनः सुखयति॥
MSS_2660 अयं रत्नाकरोऽम्भोधिर् इत्यसेवि धनाशया। धनं दूरेऽस्तु वदनम् अपूरि क्षारवारिभिः॥
MSS_2661 अयं रसालः सुकृतैकसालः प्रवालमालोल्लसदालवालः। मुदः प्रदाता भविता कथं मे वराङ्गनेत्यश्रुमुखी शुशोच॥
MSS_2662 अयं रेवाकुञ्जः कुसुमशरसेवासमुचितः समीरोऽयं वेलावनविदलदेलापरिमलः। इयं प्रावृड् धन्या नवजलदविन्यासचतुरा स्मराधीनं चेतः सखि किमपि कर्तुं मृगयते॥
MSS_2663 अयं लोलन्मुक्तावलिकिरणमालापरिकरः स्फुटस्येन्दोर्लक्ष्मीं क्षपयितुमलं मन्मथसुहृत्। विशालः श्यामायाः स्खलितघननीलांशुकवृतिः स्तनाभोगः स्निह्यन्मसृणघुसृणालेपसुभगः॥
MSS_2664 अयं वहति धातारं यद्वा देवीं सरस्वतीम्। पक्षद्वयमपि स्थाने राजहंसस्य निर्मलम्॥
MSS_2665 अयं वारामेको निलय इति रत्नाकर इति श्रितोऽस्माभिस्तृष्णातरलितमनोभिर्जलनिधिः। क एवं जानीते निजकरपुटीकोटरगतं क्षणादेनं ताम्यत्तिमिमकरमापास्यति मुनिः॥
MSS_2666 अयं विपाको वद कस्य यूनः कल्याणि कल्याणपरंपराणाम्। यदक्षिकोणस्रवदच्छधारा हारावतारो गुणमन्तरेण॥
MSS_2667 अयं शून्यो ग्रामः सुरसदनमेतन्नु पतितं पुरः शुष्का वापी तरुरयमितः शीर्णविटपः। वयं चैते पान्थाः परिकृशदशाभाग्यगतयः समानः संयोगः कटुरपि मनो मे रमयति॥
MSS_2668 अयं स कालः संप्राप्तो धार्त्तराष्ट्रोपजीविनाम्। निवेष्टव्यं मया तत्र प्राणानपरिरक्षता॥
MSS_2669 अयं स ते तिष्ठति संगमोत्सुको विशङ्कसे भीरु यतोऽवधीरणाम्। लभेत वा प्रार्थयिता न वा श्रियं श्रियो दुरापः कथमीप्सितो भवेत्॥
MSS_2670 अयं स भुवनत्रयप्रथितसंयमः शंकरो बिभर्ति वपुषाधुना विरहकातरः कामिनीम्। अनेन किल निर्जिता वयमिति प्रियायाः करं करेण परिताडयन् जयति जातहासः स्मरः॥
MSS_2671 अयं स रशनोत्कर्षी पीनस्तनविमर्दनः। नाभ्यूरुजघनस्पर्शी नीवीविस्रंसनः करः॥
MSS_2672 अयं सर्वाणि शास्त्राणि हृदि ज्ञेषु च वक्ष्यति। सामर्थ्यकृदमित्राणां मित्राणां च नृपात्मजः॥
MSS_2673 अयं सेनोत्तंसः करकृतकृपाणो रणभुवि द्विषद्भूमीपालाः किमपसरत प्राणकृपणाः। किमभ्यर्थ्यः पृथ्वीधरकुहरवासोऽद्य भवतां न किं हृद्या विद्याधरनगरनीलोत्पलदृशः॥
MSS_2674 अयं स्निग्धश्यामो य इह विहरत्यम्बुजवने विनिद्रे व्यागुञ्जन्मधुप इति तं जल्पतु जनः। अहं शङ्के पङ्केरुहकुहरवासव्यसनिनीं श्रियं भृङ्गच्छद्मा मुररिपुरुपेतो रमयितुम्॥
MSS_2675 अयं स्वभावः स्वत एव यत् पर- श्रमापनोदप्रवणं महात्मनाम्। सुधांशुरेष स्वयमर्ककर्कश- प्रभाभितप्तामवति क्षितिं किल॥
MSS_2676 अयं स्वार्थः परार्थोऽयम् इत्येवं वा न कल्पयेत्। विबुधा नैव मन्यन्ते स्वं परं वा पृथक् पृथक्। नियुञ्जीत परस्यार्थे प्रोत्सहेत स्वकर्मणि॥ अयं हि तीव्रेण जगन्ति तेजसा प्रताप्य भासां पतिरस्तमागतः। प्रतापमात्रोपनता विभूतयश् चिरं न तिष्ठन्ति परोपतापिनाम्॥
MSS_2678 अयं हि देहिनो देहो द्रव्यज्ञानक्रियात्मकः। देहिनो विविधक्लेशसंतापकृदुदाहृतः॥
MSS_2679 अयं हि प्रथमो रागः समस्तजनरञ्जने। यस्य नास्ति द्वितीयोऽपि स कथं पञ्चमो भवेत्॥
MSS_2680 अयःपिण्ड इवोत्तप्ते खलानां हृदये क्षणात्। पतिता अपि नेक्ष्यन्ते गुणास्तोयकना इव॥
MSS_2681 अयथाविहितानां यन् मनोज्ञतासंपादौ न स्तः। कथयाम्यतस्तरूणां रोपविधानं यथोद्दिष्टम्॥
MSS_2682 अयने विषुवे चैव षडशीतिमुखेषु च। चन्द्रसूर्योपरागे च दत्तमक्षयमश्नुते॥
MSS_2683 अयमक्षुण्णकान्तश्रीर् अधरो हरिणीदृशः। प्रवालपद्मरागादेर् उपरि प्रतिगर्जति॥
MSS_2684 अयमङ्कुरभाव एव तावत् कुचयोः कर्षति लोकलोचनानि। इतरेतरपीडनीमवस्थां गतयोः श्रीरनयोः कथं भवित्री॥
MSS_2685 अयमतिजरठाः प्रकामगुर्वीर् अलघुविलम्बिपयोधरोपरुद्धाः। सततमसुमतामगम्यरूपाः परिणतदिक्करिकास्तटीर्बिभर्ति॥
MSS_2686 अयमपरलतायाः सादरं हन्त पीत्वा मधु मम मकरन्दं पातुमायाति भृङ्गः। इति मनसि विषादं मल्लिके मा कुरु त्वं बत वद मधुपानां मानसे को विवेकः॥
MSS_2687 अयमपि खरयोषित्कर्णकाषायमीषद् विसृमरतिमिरोर्णाजर्जरोपान्तमर्चिः। मदकलकलविङ्कीकाकुनान्दीकरेभ्यः क्षितिरुहशिखरेभ्यो भानुमानुच्चिनोति॥
MSS_2688 अयमपि पुरुहूतप्रेयसीमूर्ध्नि पूर्णः कलश इव सुधांशुः साधुरुल्लालसीति। मदनविजययात्राकालविज्ञापानाय स्फुरति जलधिमध्ये ताम्रपात्रीव भानुः॥
MSS_2689 अयमभिनवमेघश्यामलोत्तुङ्गसानुर् मदमुखरमयूरीमुक्तसंसक्तकेकः। शकुनिशबलनीडानोकहस्निग्धवर्ष्मा वितरति बृहदश्मा पर्वतः प्रीतिमक्ष्णोः॥
MSS_2690 अयममृतनिधानं नायकोऽप्योषधीनाम् अमृतमयशरीरः कान्तियुक्तोऽपि चन्द्रः। भवति विगतरश्मिर्मण्डलं प्राप्य भानोः परसदननिविष्टः को लघुत्वं न याति॥
MSS_2691 अयममृतनिधानं नायकोऽप्योषधीनां शतभिषगनुयातः शंभुमूर्धावतंसः। विरहयति न चैनं राजयक्ष्मा शशाङ्कं हतविधिपरिपाकः केन वा लङ्घनीयः॥
MSS_2692 अयमयमसावाकर्ण्यारात् प्रतिद्विपडिण्डिमं मदकलुषिते नेत्रे मार्जन्नुदस्तकरार्गलः। अगणितसृणिः क्रोधस्तब्धायतश्रुतिपल्लवः प्रविशति नृपस्यान्तःकक्षां जवादरिमुद्गरः॥
MSS_2693 अयमयोगिवधूवधपातकैर् म्रमिमवाप्य दिवः खलु पात्यते। शितिनिशादृषदि स्फुटदुत्पतत्- कणगणाधिकतारकिताम्बरः॥
MSS_2694 अयमरविवरेभ्यश्चातकैर्निष्पतद्भिर् हरिभिरचिरभासां तेजसा चानुलिप्तैः। गतमुपरि घनानां वारिगर्भोदराणां पिशुनयति रथस्तं शीकरक्लिन्ननेमिः॥
MSS_2695 अयमलघुविसारिस्फारिजिह्वाकलापो ज्वलति यदि न मध्ये वाडवो हव्यवाहः। मुहुरुपचितसारो वारिभिर्निम्नगानां त्रिभुवनमपि किं न प्लावयत्यम्बुराशिः॥
MSS_2696 अयमवसरः सरस्ते सलिलैरुपकर्तुमर्थिनामनिशम्। इदमपि च सुलभमम्भो भवति पुरा जलधराभ्युदये॥
MSS_2697 अयमवसर उपकृतये प्रकृतिचला यावदस्ति संपदियम्। विपदि सदाभ्युदयिन्यां पुनरुपकर्तुं कुतोऽवसरः॥
MSS_2698 अयमविचारितचारुतया संसारो भाति रमणीयः। अत्र पुनः परमार्थदृशां न किमपि सारमणीयः॥
MSS_2699 अयमसौ गगनाङ्गणदीपकस् तरलकालभुजंगशिखामणिः। क्षणविडम्बितवाडवविग्रहः पतति वारिनिधौ विधुरो रविः॥
MSS_2700 अयमसौ भगवानुत पाण्डवः स्थितमवाङ्मुनिना शशिमौलिना। समधिरूढमजेन नु जिष्णुना स्विदिति वेगवशान्मुमुहे गणैः॥
MSS_2701 अयमहो रजनीचरकेसरी गिरिदरीशयनात् सहसोत्थितः। तिमिरवारणकुम्भविदारणोच्- छ्वलितरक्तभरैरिव लोहितः॥
MSS_2702 अयमात्मा स्वयं साक्षाद् गुणरत्नमहार्णवः। सर्वज्ञः सर्वदृक् सार्वः परमेष्ठी निरञ्जनः॥
MSS_2703 अयमान्दोलितप्रौढचन्दनद्रुमपल्लवः। उत्पादयति सर्वस्य प्रीतिं मलयमारुतः॥
MSS_2704 अयमालोहितच्छायो मदेन मुखचन्द्रमाः। संनद्धोदयरागस्य चन्द्रस्य प्रतिगर्जति॥
MSS_2705 अयमिह मुग्धो मधुपः परिहृतसहकारमञ्जरीपुञ्जः। असरलमरसमसारं शाखोटकविटपमनुसरति॥
MSS_2706 अयमुदयति कोकीशोकशल्यैर्मयूखैः शतमखपुरनारीनेत्रगण्डूषपेयः। उदयगिरिमृगेन्द्रोद्गारभिन्नाङ्करङ्कु- श्रवणरुधिरधारापाटलः पार्वणेन्दुः॥
MSS_2707 अयमुदयति चन्द्रश्चन्द्रिकाधौतविश्वः परिणतविमलिम्नि व्योम्नि कर्पूरगौरः। ऋजुरजतशलाकास्पर्धिभिर्यस्य पादैर् जगदमलमृणालीपञ्जरस्थं विभाति॥
MSS_2708 अयमुदयति चन्द्रो वारिधेरम्बुगर्भाद् अमृतकणकरालैरंशुभिर्दीप्यमानः। भुजगशयनवक्षोहर्म्यदेशे ललन्त्या वदनमिव यदृच्छोत्तानितं विश्वमातुः॥
MSS_2709 अयमुदयति मुद्राभञ्जनः पद्मिनीनाम् उदयगिरिवनालीबालमन्दारपुष्पम्। विरहविधुरकोकद्वन्द्वबन्धुर्विभिन्दन् कुपितकपिकपोलक्रोडताम्रस्तमांसि॥
MSS_2710 अयमुदयमहीध्रधातुरागैर् अरुणकरारुणिताम्बराभिरामः। वितरसि न दृशौ कृशाङ्गि ताराम् इव दिवि वन्दितुमिन्दुरभ्युपैति॥
MSS_2711 अयमुदयमहीभृन्मूर्ध्नि पाणिं गृहीत्वा दिवसपतिरहौषीदिन्दुपादान् हवींषि। अरुणकिरणवह्नौ कन्यका पौरुहूती हरिदपि किमकार्षीत् तारकालाजहोमम्॥
MSS_2712 अयमुदितो हिमरश्मिर् वनितावदनस्य कीदृशः सदृशः। नीलादिकोपलम्भः स्फुरति प्रत्यक्षतः कस्य॥
MSS_2713 अयमुपगतकृष्णः कृष्णसाराक्षिपातैर् यमकृ(विकसि?)तनवनीलाम्भोजवक्त्रश्चकास्ति। जलयुवतिकुचानुप्रासितोत्तुङ्गकुम्भ- स्थलमदकलगर्जन्नीरनागस्तटाकः॥
MSS_2714 अयमुषसि विनिद्रद्राविडीतुङ्गपीन- स्तनपरिसरसान्द्रस्वेदबिन्दूपमर्दी। स्रुतमलयजवृक्षक्षीरसौरभ्यसभ्यो वहति सखि भुजङ्गीभुक्तशेषः समीरः॥
MSS_2715 अयमेकपदे तया वियोगः प्रियया चोपनतः सुदुःसहो मे। नव वारिधरोदयादहोभिर् भवितव्यं च निरातपत्वरम्यैः॥
MSS_2716 अयमेकोऽहमेकेति ज्ञानं तत्संगमे न मे। राग एवाधिकस्तत्र हरिद्राचूर्णयोरिव॥
MSS_2717 अयमेव परो धर्मो ह्ययमेव परं तपः। पतिशुश्रूषणं यत्र तत् स्त्रीणां स्वर्गहेतुकम्॥
MSS_2718 अयशः प्राप्यते येन येन चाधोगतिर्भवेत्। स्वार्थाच्च भ्रश्यते येन तत् कर्म न समाचरेत्॥
MSS_2719 अयशस्यम् अनायुष्यं परदाराभिमर्शनम्। अर्थक्षयकरं घोरं पापस्य च पुनर्भवम्॥
MSS_2720 अयशोभिदुरालोके कोपधामरणादृते। अयशोभिदुरा लोके कोपधा मरणादृते॥
MSS_2721 अयश्चणकचर्वणं फणिफणामणेः कर्षणं करेण गिरितोलनं जलनिधेः पदा लङ्घनम्। प्रसुप्तहरिबोधनं निशितखङ्गसंस्पर्शनं कदाचिदखिलं भवेन्न च शठाद्धनस्यार्जनम्॥
MSS_2722 अयस्तु काकतुण्डेन चर्म आरामुखेन हि। मृत्पिण्डं च घटं चैव विध्येत् सूचीमुखेन हि॥
MSS_2723 अयाचतः सीदतश्च सर्वोपायैर्निमन्त्रय। आनृशंस्यं परो धर्मोऽयाचते यत् प्रदीयते॥
MSS_2724 अयाचितः सुखं दत्ते याचितश्च न यच्छति। सर्वस्वं चापि हरते विधिरुच्चृङ्खलो नृणाम्॥
MSS_2725 अयाचितारं नहि देवदेवम् अद्रिः सुतां ग्राहयितुं शशाक। अभ्यर्थनाभङ्गभयेन साधुर् माध्यस्थमिष्टेऽप्यवलम्बतेऽर्थे॥
MSS_2726 अयाचितो मया लब्धो मत्प्रेषितः पुनर्गतः। यत्रागतस्तत्र गतस् तत्र का परिवेदना॥
MSS_2727 अयाच्यं चैव याचन्तेऽभोज्यान् व्याहारयन्ति च। उत्कोचैर्वञ्चनाभिश्च कार्याणि घ्नन्ति चास्यति॥
MSS_2728 अयाज्ययाजनैश्चैव नास्तिक्येन च कर्मणाम्। कुलान्याशु विनश्यन्ति यानि हीनानि मन्त्रतः॥
MSS_2729 अयि कठोर यशः किल ते प्रियं किमयशो ननु घोरमतःपरम्। किमभवद्विपिने हरिणीदृशः कथय नाथ कथं बत मन्यसे॥
MSS_2730 अयि कान्त पश्य मेघं नहि नहि पापं तवातिपुण्यायाः। नहि नहि पश्य पयोधरम् अपसारय कञ्चुकीमुरसः॥
MSS_2731 अयि किं गुणवति मालति जीवति भवतीं विना मधुपाः। अथ यदि जीवति जीवतु जीवनमपि जीवनाभासः॥
MSS_2732 अयि कुरङ्गि तपोवनविभ्रमाद् उपगतासि किरातपुरीमिमाम्। इह न पश्यसि दारय मारय ग्रस पिबेति शुकानपि जल्पतः॥
MSS_2733 अयि कुरङ्गि तुरङ्गमविक्रमे त्यज वनं जवनं गमनं कुरु। इह वने विचरन्ति हि नायकाः सुरभिलोहितलोहितसायकाः॥
MSS_2734 अयि कुलनिचूलमूलोच्- छेदनदुःशीलवीचिवाचाले। बकविघसपङ्कसारा न चिरात् कावेरि भवितासि॥
MSS_2735 अयि क्षुद्रो माभून् मतिमहिमगर्वो मनसि वः करी यातो बन्धं यदिह विनयस्तत्र विजयी। अयं क्रोधाध्मातस्त्यजति विनयं चेन् मदवशात् ततः स्कन्धावारं न किमखिलमेवाकुलयति॥
MSS_2736 अयि खलु बधिराधिराज कीरं तुदसि शलाकनिपातनेन मोहात्। अनिशमपि सुधानिधानवाणीं रचयतु मौनमुखोऽस्तु वा समस्ते॥
MSS_2737 अयि खलु विषमः पुराकृतानां भवति हि जन्तुषु कर्मणां विपाकः। हरशिरसि शिरांसि यानि रेजुः शिव शिव तानि लुठन्ति गृध्रपादाः॥
MSS_2738 अयि चकितमुग्धचातक मरुभुवि धावसि मुधा किमुद्ग्रीवम्। ग्रीष्मे दवाग्निवलितस् तापिच्छोऽयं न विद्युत्वान्॥
MSS_2739 अयि चकोरकुटुम्बिनि कातरे तिरय पक्षपुटेन कुटुम्बकम्। बहु गतं कियदप्यवशिष्यते व्यपगतं तिमिरैरुदितः शशी॥
MSS_2740 अयि चातक चञ्चुपुटात् स्खलयति जलदोदबिन्दुमनिलश्चेत्। द्विज एव भाग्यहीनो जीवनदाता कृती जलदः॥
MSS_2741 अयि चित्त वित्तलेशे सहजप्रेम्णा कियन्नु लुब्धमसि। न तथापि तद्वियोगः केवलमास्ते शिवेनापि॥
MSS_2742 अयि चेतोविहग त्वं विषयारण्ये भ्रमन्नसि श्रान्तः। विश्रामकामना चेच् छिवकल्परुहे चिरं तिष्ठ॥
MSS_2743 अयि जलद यदि न दास्यसि कतिचित् त्वं चातकाय जलकणिकाः। तदयमचिरेण भविता सलिलाञ्जलिदानयोग्यस्ते॥
MSS_2744 अयि त्यक्तासि कस्तूरि पामरैः पङ्कशङ्कया। अलं खेदेन भूपालाः किं न सन्ति महीतले॥
MSS_2745 अयि दयिते तव वदनं पायं पायं मनोभवो गर्जन्। स्मितमवलम्ब्य तमिस्रास्व् अपि हतकान् हन्त नो हन्ति॥
MSS_2746 अयि दलदरविन्द स्यन्दमानं मरन्दं तव किमपि लिहन्तो मञ्जु गुञ्जन्तु भृङ्गाः। दिशि दिशि निरपेक्षस्तावकीनं विवृण्वन् परिमलमयमन्यो बान्धवो गन्धवाहः॥
MSS_2747 अयि दीनदयार्द्रनाथ हे मथुरानाथ कदावलोक्यसे। हृदयं त्वदलोककातरं दयित भ्राम्यति किं करोम्यहम्॥
MSS_2748 अयि दुर्जनगर्जितेन किं सरले नम्रमुखी विषीदसि त्वम्। परिपन्थिनि देवकीसुते परिवादोऽपि तपोभिरुन्नतैः॥
MSS_2749 अयि दुष्कृतकेन केन वत्से हलिकद्वारि लवङ्गि पुष्पितासि। स्तबकास्तव पांसुभिः परीताः परितः प्राङ्गणसीम्नि यल् लुठन्ति॥
MSS_2750 अयि दूति सखी त्वमेव मे मदनो हन्ति शितैः शिलीमुखैः। दयितं तमुपानयाशु तत् सुशको जीवितनिर्गमोऽन्यथा॥
MSS_2751 अयि नन्दतनूज किंकरं पतितं मां विषमे भवाम्बुधौ। कृपया तव पादपङ्कज- स्थितधूलीसदृशं विभावय॥
MSS_2752 अयि पतङ्गि लवङ्गलतावने पिब मधूनि विधूय मधुव्रतान्। इह वने च वनेचरसंकुले न च सतामसातां च निरूपणम्॥
MSS_2753 अयि परारि परुन्मलयानिला ववुरमी जगुरेव च कोकिलाः। कलमलोत्कलितं तु न मे मनः सखि बभूव वृथैव यथैषमः॥
MSS_2754 अयि पिबत चकोराः कृत्स्नमुन्नामिकण्ठ- क्रमसरलितचञ्चच्चञ्चवश्चन्द्रिकाम्भः। विरहविधुरितानां जीवितत्राणहेतोर् भवति हरिणलक्ष्मा ये न तेजोदरिद्रः॥
MSS_2755 अयि बत गुरु गर्वं मा स्म कस्तूरि यासीर् अखिलपरिमलानां मौलिना सौरभेण। गिरिगहनगुहायां लीनमत्यन्तदीनं स्वजनकममुनैव प्राणहीनं करोषि॥
MSS_2756 अयि मकरन्दस्यन्दिनि पद्मिनि मन्ये तवैव सुभगत्वम्। पुष्पवतीमपि भवतीं त्यजति न वृद्धः शुचिर्हंसः॥
MSS_2757 अयि मदन न दग्धस्त्वं किमीशेन कोपात् किमुत रतिवियोगे नान्वभूर्मूर्ख दुःखम्। अविदितपरपीडो येन मामुत्पलाक्षी- रहितमहितपात्रैः पत्रिवर्षैर्दुनोषि॥
MSS_2758 अयि मन्मथचूतमञ्जरि श्रवणायतलोचने प्रिये। अपहृत्य मनः क्व यासि मे किमराजकमत्र वर्तते॥
MSS_2759 अयि ममैष चकोरशिशुर्मुनेर् व्रजति सिन्धुपिबस्य न शिष्यताम्। अशितुमब्धिमधीतवतोऽस्य च शशिकराः पिबतः कति शीकराः॥
MSS_2760 अयि मलयज महिमायं कस्य गिरामस्तु विषयस्ते। उद्गिरतो यद्गरलं फणिनः पुष्णासि परिमलोद्गारैः॥
MSS_2761 अयि मालति सौरभसारविनिर्- जितसंविकसत्कमलानिलये। मधुपानविधौ मधुपस्य पुनर् भुवने भवतीमहमाकलये॥
MSS_2762 अयि मृगाक्षि तवाधरपल्लवे दयितदन्तपदं न भवत्यदः। भुवनमोहनमन्त्रपदाङ्कितं किमुत यन्त्रमिदं स्मरयोगिनः॥
MSS_2763 अयि रोषमुरीकरोषि नो चेत् किमपि त्वां प्रति वारिधे वदामः। जलदेन तवार्थिना विमुक्तान्य् अपि तोयानि महान् न हा जहासि॥
MSS_2764 अयि लङ्घितमर्याद स्मर स्मर हरानलम्। दग्धं दग्धुमयुक्तं ते जनं विरहकातरम्॥
MSS_2765 अयि वरोरु हतस्मरदीपिके यदि गतासि मदीक्षणगोचरात्। असमसायकसायककीलिता वद गमिष्यसि मे हृदयात् कथम्॥
MSS_2766 अयि विजहीहि दृढोपगूहनं त्यज नवसंगमभीरु वल्लभम्। अरुणकरोद्गम एष वर्तते वरतनु संप्रवदन्ति कुक्कुटाः॥
MSS_2767 अयि विधुं परिपृच्छ गुरोः कुतः स्फुटमशिक्ष्यत दाहवदान्यता। ग्लपितशंभुगलाद् गरलात् त्वया किमुदधौ जड वा वडवानलात्॥
MSS_2768 अयि शाकुनिक कृतोऽञ्जलिर् इतरे न कतीह जीवनोपायाः। हत्वा शुकान् किमेतद् विपिनमसारस्वतं कुरुषे॥
MSS_2769 अयि संप्रति देहि दर्शनं स्मर पर्युत्सुक एष माधवः। दयितास्वनवस्थितं नृणां न खलु प्रेम चलं सुहृज्जने॥
MSS_2770 अयि संप्रसीद पार्वति शिवोऽपि तव पादयोर्निपतितोऽहम्। शिव इति कथं हि जल्पसि सरुधिरगजचर्मसंवीतः॥
MSS_2771 आयि सखि कुरु क्षिप्रं रम्भादलैः शिशिरानिलं सहचरि तनौ सत्कर्पूरं द्रुतं परिलेपय। सरसबिसिनीपत्रैस्तल्पं प्रिये परिकल्पय स्फुटमिति विभो तस्या गेहे भवन्ति किलोक्तयः॥
MSS_2772 अयि सखि निशा किं वा घस्रः शशी किमु भास्करः स्फुरति पुरतः कामः किं वा ममास्ति स वल्लभः। प्रतिपलमिति प्राणाधीश प्रिया विरहातुरा कथयति मुहुर्मन्दं मन्दं सखीं सविधस्थिताम्॥
MSS_2773 अयि सखि परिदोषो जायते चुम्बने किं किमु कुचपरिरम्भे किं रते ब्रूहि तथ्यम्। इतिनिगदति नाथे दीपमालोकयन्ती हरि हरि हरिणाक्षी ह्रीसमुद्रे निमग्ना॥
MSS_2774 अयि सखि मम प्राणाधीशो गतो विषयान्तरं कुसुमविशिखस्तस्मादुच्चैर्दुनोति तनुं शरैः। लघु कुरु तथा यत्नं येन स्मराधिनिवारणे पटुतरमतेस्तस्याशु स्यादिहागमनं ततः॥
MSS_2775 अयि सखि शस्तः सखिवत् पतिरिति किं त्वं न जानासि। शस्तोऽतिसखिवदुपपतिर् इत्यालि कथं त्वयापि नाबोधि॥
MSS_2776 अयि सरसिज सायं संनिधानं त्वदीयं भ्रमर उपगतोऽयं चूतमालां विहाय। अनुपममधुलोभाद् दूरतः सांप्रतं तद् इदमनुचितमेतन् मुद्रणं यन्मुखस्य॥
MSS_2777 अयि सरले तावदिमा उपदेशगिरो विशन्ति कर्णान्तः। यावन्नान्तर्भूतं तच्चेतसि मामकं चेतः॥
MSS_2778 अयि सुतनुशरीरे तल्पमारुह्य तूर्णं विरचय मम कण्ठे बन्धनं बाहुवल्ल्या। इतिनिगदति नाथे दीपमालोकयन्ती हरि हरि हरिणाक्षी ह्रीसमुद्रे निमग्ना॥
MSS_2779 अयि सुन्दरि तव वदनं नित्यं पूर्णं सुधानिधिर्मत्वा। हन्त पतत्युपरिष्टान् मध्येऽम्बुधि नित्यमेवासौ॥
MSS_2780 अयि सुन्दरि संप्रति पश्य पुरश् चरमाचलमस्तकमेति रविः। समुपैति तमःपटलीजटिला रजनी कुरु कामकलाः सकलाः॥
MSS_2781 अयि स्वयूथ्यैरशनिक्षतोपमं ममाद्य वृत्तान्तमिमं बतोदिता। मुखानि लोलाक्षि दिशामसंशयं दशापि शून्यानि विलोकयिष्यसि॥
MSS_2782 अयि हस्तगतैः प्राणैर् अमीभिः कन्दुकैरिव। अपर्यन्तरसं मुग्धे कियत् क्रीडितुमिच्छसि॥
MSS_2783 अयि हारलते संहर हरहुंकृतिदग्धदेहसंक्षोभम्। सद्भावजानुरक्तिर् नहि रम्या पण्यनारीणाम्॥
MSS_2784 अयि हृदय दयां मयि कुरु कुरङ्गनयनां विना बधान धृतिम्। टसदिति झटिति स्फुट वा स्फुटमिदमुक्तं गतिर्नान्या॥
MSS_2785 अयुक्तं बहु भाषन्ते यत्र कुत्रापि शेरते। नग्ना विक्षिप्य गात्राणि सज्जरा इव मद्यपाः॥
MSS_2786 अयुक्तं युक्तं वा यदभिहितमज्ञेन विभुना स्तुयादेतन्नित्यं जडमपि गुरुं तस्य विनुयात्। विवत्सुर्नैःस्पृह्यं कथमपि सभायामभिनयेत् स्वकार्यं संतुष्टे क्षितिभृति रहस्येव कथयेत्॥
MSS_2787 अयुक्तं स्वामिनो युक्तं युक्तं नीचस्य दूषणम्। अमृतं राहवे मृत्युर् विषं शंकरभूषणम्॥
MSS_2788 अयुक्तः प्राकृतः स्तब्धः शठो नैकृतिकोऽलसः। विषादी दीर्घसूत्री च कर्ता तामस उच्यते॥
MSS_2789 अयुक्तचारं दुर्दर्शम् अस्वाधीनं नराधिपम्। वर्जयन्ति नरा दूरान् नदीपङ्कमिव द्विपाः॥
MSS_2790 अयुक्तरूपं किमतःपरं भवेत् त्रिनेत्रवक्षः सुलभं तवापि यत्। स्तनद्वयेऽस्मिन् हरिचन्दनास्पदे पदं चिताभस्मरजः करिष्यति॥
MSS_2791 अयुतं नियुतं वापि प्रदिशन्तु प्राकृताय भोगाय। क्रीणन्ति न बिल्वदलैः कैवल्यं पच्चषैर्मूढाः॥
MSS_2792 अयुध्यमानस्योत्पाद्य ब्राह्मणस्यासृगङ्गतः। दुःखं सुमहदाप्नोति प्रेत्याप्राज्ञतया नरः॥
MSS_2793 अये कीरश्रेणीपरिवृढ वृथा वासरशतं तरोरस्य स्कन्धे गमयति फलाशारभसतः। यदा पुष्पारम्भे मुखमलिनिमा किंशुकतरोस् तदैवाभिज्ञातं फलिपरिचयो दुर्लभ इतः॥
MSS_2794 अये केयं धन्या धवलगृहवातायनगता तुलाकोटिक्वाणैर्विषमविशिखं जागरयति। पुरा या प्राणेशे गतवति कृता पुष्पधनुषा शरासारै रात्रिंदिवमकृपमुज्जागरकृशा॥
MSS_2795 अये केयं लीलाधवलगृहवातायनतले तुलाकोटिक्वाणैः कुसुमधनुषं जागरयति। अहो नेत्रद्वन्द्वं विलसति विलङ्घ्य श्रुतिपथं कथं न त्रैलोक्यं जयति मदनः स्मेरवदनः॥
MSS_2796 अये केलीगृहस्तम्भ किं कृतं सुकृतं त्वया। पर्यङ्के वल्लभं त्यक्त्वा त्वामालिङ्गति मानिनी॥
MSS_2797 अये को जानीते निजपुरुषसङ्गो हि न तथा यथा चेतः स्त्रीणां परपुरुषसङ्गो रमयते। अपि स्वैरं भुक्ता दिवसमखिलं वासरकृता करस्पर्शादिन्दोर्मुकुलयति नेत्राणि नलिनी॥
MSS_2798 अये कोऽयं वृद्धो गृहपरिवृढः किं तव पिता न मे भर्ता किंतु व्यपगतदृगन्यच्च बधिरः। हुहुं श्रान्तोऽद्याहं शिशयिषुरिहैवापवरके क्व यामिन्यां यामि स्वपिमि ननु निर्दंशमशके॥
MSS_2799 अये जलधिनन्दिनीनयननीरजालम्बन- ज्वलज्ज्वलनजित्वरज्वरभरत्वराभङ्गुरम्। प्रभातजलजोन्नमद्गरिमगर्वसर्वंकषैर् जगत्त्रितयरोचनैः शिशिरयाशु मां लोचनैः॥
MSS_2800 अये ताल व्रीडां व्रज गुरुतया भाति न भवान् फले न च्छाया नो कठिनपरिवारो हि भवतः। इयं धन्या धन्या सरलकदली सुन्दरदला परात्मानं मन्ये सुखयति फलेनामृतवता॥
MSS_2801 अये दिष्ट्या नष्टो मम गृहपिशाचीपरिचयः परावृत्तं मोहात् स्फुरति च मनाग् ब्रह्मणि मनः। विकारोऽप्यक्षाणां गलित इव निर्भाति विषयात् तथापि क्षेत्रज्ञः स्पृहयति वनाय प्रति मुहुः॥
MSS_2802 अये दूरभ्रान्तं विषयविषमारण्यविपथे परिभ्रान्तं चेतो मम विधुरितं स्वैरमधुना। निरावर्ते नित्ये स्थिरनिरवधानभ्रममये विवेकप्रभ्रश्यद्विकृतिपरमानन्दजलधौ॥
MSS_2803 अये नीलग्रीव क्व कथय सखे तेऽद्य मुनयः परं तोषं येषां तव वरविलासो वितनुते। अमी दूरात् क्रूराः क्वणितमिदमाकर्ण्य सहसा त्वरन्ते हन्तुं त्वामहह शबराः पुङ्खितशराः॥
MSS_2804 अये नृपतिमण्डलीमुकुटरत्न युष्मद्भुजा- महोष्मततिसंजुषा बत भवत्प्रतापार्चिषा। द्विषामतिभृशं यशः प्रकटपारदो ध्मापनाद् उदुस्फुटत तारकाः कपटतो विहायस्तटे॥
MSS_2805 अये पाथोवाह स्थगय ककुभोऽन्यास्तत इतस् त्यजैतां सीमानं वसति मुनिरस्यां कलशभूः। उदञ्चत्कोपेऽस्मिन् स जलधिरपि स्थास्यति न ते यतः पायं पायं सलिलमिह शौर्यं प्रथयसि॥
MSS_2806 अये मधुप मा कृथा बत वृथा मनोदीनतां तुषारसमये लताशतनिषेवणव्याकुलः। इयं पुरत एव ते सरसपुष्पमासोदये रसालनवमञ्जरी मधुझरी जरीजृम्भते॥
MSS_2807 अये ममोदासितमेव जिह्वया द्वयेऽपि तस्मिन्ननतिप्रयोजने। गरौ गिरः पल्लवनार्थलाघवे मितं च सारं च वचो हि वाग्मिता॥
MSS_2808 अये मातर्दृष्ट्वा मुखममृतभानुभ्रमवशात् कचच्छद्मा राहुर्वसति किमु तृष्णातरलितः। किमेवं कन्दर्पान्तकतरुणि सिन्दूरसरणिच्- छलाद्भोक्तुं भूयो बहिरिव रसज्ञां कलयति॥
MSS_2809 अये मातस्तातः क्व गत इति यद्वैरिशिशुना दरीगेहे लीना निभृतमिह पृष्टा स्वजननी। करेणास्यं तस्य द्रुतमथ निरुद्ध्याश्रुभृतया विनिःश्वस्य स्फारं शिव शिव दृशैवोत्तरयति॥
MSS_2810 अये मुक्तारत्न प्रसर बहिरुद्द्योतय गृहान् अपि क्षोणीन्द्राणां कुरु फलवतः स्वानपि गुणान्। किमत्रैवात्मानं जरयसि मुधा शुक्तिकुहरे महागम्भीरोऽयं जलधिरिह कस्त्वां गणयति॥
MSS_2811 अये यदि समीहसे परपुरावरोधं प्रभो तदाकलय मद्वचः किमपि दर्पनारायण। प्रतीपनृपनागरीनयननीरकल्लोलिनी- समुत्तरणचातुरीं तुरगराजिमध्यापय॥
MSS_2812 अये लाजा उच्चैः पथि वचनमाकर्ण्य गृहिणी शिशोः कर्णौ यत्नात् सुपिहितवती दीनवदना। मयि क्षीणोपाये यदकृत दृशावश्रुबहुले तदन्तःशल्यं मे त्वमसि पुनरुद्धर्तुमुचितः॥
MSS_2813 अये वापीहंसा निजवसतिसंकोचपिशुनं कुरुध्वं मा चेतो वियति चलतो वीक्ष्य विहगान्। अमी ते सारङ्गा भुवनमहनीयव्रतभृतां निरीहाणांयेषां तृणमिव भवन्त्यम्बुनिधयः॥
MSS_2814 अये वारां राशे कतिपयपयोबिन्दुविभवैर् अमीभिर्मा गर्वं वह निरवलेपा हि कृतिनः। न किं लोपामुद्रासहचरकरक्रोडकुहरे भवान् दृष्टः कष्टं प्रचलजलजन्तुव्यतिकरः॥
MSS_2815 अये वारां राशे कुलिशकरकोपप्रतिभयाद् अयं पक्षप्रेम्णा गिरिपतिसुतस्त्वामुपगतः। त्वदन्तर्वास्तव्यो यदि पुनरयं वाडवशिखी प्रदीप्तः प्रत्यङ्गं ग्लपयति ततः कोऽस्य शरणम्॥
MSS_2816 अये सुधाकैरविणि व्यधायि मुधा सुधाधामनि बन्धुभावः। जनापवादः परितः प्रयातः समागमो हन्त न जातु जातः॥
MSS_2817 अयेऽस्तमयते शशी नहि कृशीभवत्याग्रहो विनश्यति तमो हठं किमणुमप्यपास्ते मनः। सखि प्रकटितोऽरुणो न करुणोदयस्ते मनाक् प्रयाति खलु यामिनी न विमनीकृथा नायकम्॥
MSS_2818 अये स्वर्गः स्वर्गः कतिदिवसमार्गः प्रवसतां पुरस्तुङ्गौ स्यातां यदि न कुचकुम्भौ मृगदृशः। अयाचं पाथेयं सुलभ[मुभयं] मूलफलयोः पयः स्थाने स्थाने पथि पथि च विश्रामतरवः॥
MSS_2819 अये हेलावेलातुलितकुलशैले जलनिधौ कुतो वारामोघं बत जलद मोघं वितरसि। समन्तादुत्तालज्वलदनलकीलाकवलन- क्लमोपेतानेतानुपचर पयोभिर्विटपिनः॥
MSS_2820 अयोगजामन्वभवं न वेदनां हिताय मेऽभूदियमुन्मदिष्णुता। उदेति दोषादपि दोषलाघवं कृशत्वमज्ञानवशादिवैनसः॥
MSS_2821 अयोग्यवस्तुभरणात् भजेद्योग्योऽपि दुष्टताम्। रक्षणायेन्द्रदत्तासिं वहन् व्याधोऽभवन्मुनिः॥
MSS_2822 अयोध्यामटवीभूतां पित्रा भ्रात्रा च वर्जिताम्। पिपासार्तोऽनुधावामि क्षीणतोयां नदीमिव॥
MSS_2823 अय्ययि साहसकारिणि किं तव चङ्क्रमणेन। टसदिति भङ्गमवाप्स्यसि कुचयुगभारभरेण॥
MSS_2823A अरक्ते न सुखं वेत्ति नारक्तो दुःखमश्नुते। दुःखानां च सुखानां च रक्त एवास्पदं सदा॥
MSS_2824 अरक्षितं तिष्ठति दैवरक्षितं सुरक्षितं दैवहतं विनश्यति। जीवत्यनाथोऽपि वने विसर्जितः कृतप्रयत्नोऽपि गृहे न जीवति॥
MSS_2825 अरक्षितं भवेत् सत्यं दैवं तमेव रक्षति। दैवेन नाशितं यत्तु तस्य रक्षा न दृश्यते॥
MSS_2826 अरक्षिता गृहे रुद्धाः पुरुषैराप्तकारिभिः। आत्मानमात्मना यास्तु रक्षेयुस्ताः सुरक्षिताः॥
MSS_2827 अरक्षितारं राजानं बलिषड्भागहारिणम्। तमाहुः सर्वलोकस्य समग्रमलहारकम्॥
MSS_2828 अरक्ष्यमानाः कुर्वन्ति यत्किंचित् किल्विषं प्रजाः। तस्मात्तु नृपतेरर्धं यस्माद् गृह्णात्यसौ करान्॥
MSS_2829 अरण्यं रक्षितं सिंहात् तस्मात् सिंहः सुरक्षितः। इत्यन्योन्यस्योपकारे मित्रत्वं तन्निबन्धनम्॥
MSS_2830 अरण्यं सारङ्गैर्गिरिकुहरगर्भाश्च हरिभिर् दिशो दिङ्मातङ्गैः सलिलमुषितं पङ्कजवनैः। प्रियाचक्षुर्मध्यस्तनवदनसौन्दर्यविजितैः सतां माने म्लाने मरणमथवा दूरगमनम्॥
MSS_2831 अरण्यबीजाञ्जलिदानलालितास् तथा च तस्यां हरिणा विशश्वसुः। यथा तदीयैर्नयनैः कुतूहलात् पुरः सखीनाममिमीत लोचने॥
MSS_2832 अरण्यरुदितं कृतं शवशरीरमुद्वर्तितं स्थलेऽब्जमवरोपितं सुचिरमूषरे वर्षितम्। श्वपुच्छमवनामितं बधिरकर्णजापः कृतः कृतान्धमुखमण्डना यदबुधो जनः सेवितः॥
MSS_2833 अरण्यहरिणग्रामम् आचक्राम हुताशनः। इन्दोः क्रोडमृगं धर्तुम् इव धूमो नभो ययौ॥
MSS_2834 अरण्यानी क्वेयं धृतकनकसूत्रः क्व च मृगः क्व मुक्ताहारोऽयं क्व च स पतगः क्वेयमबला। क्व तत्कन्यारत्नं ललितमहिभर्तुः क्व च वयं स्वमाकूतं धाता किमपि निभृतं पल्लवयति॥
MSS_2835 अरण्ये पुष्पिता वृक्षा दूरस्थाने च बान्धवाः। समृद्धेनापि किं तेन यः काले नोपतिष्ठति॥
MSS_2836 अरतिरियमुपैति मां न निद्रा गणयति तस्य गुणान् मनो न दोषान्। विगलति रजनी न संगमाशा व्रजति तनुस्तनुतां न चानुरागः॥
MSS_2837 अरत्नालोकसंहार्यम् अवार्यं सूर्यरश्मिभिः। दृष्टिरोधकरं यूनां यौवनप्रभवं तमः॥
MSS_2838 अरयोऽपि हि मित्रत्वं यान्ति दण्डवतो ध्रुवम्। दण्डप्रायो हि नृपतिर् भुनक्त्याक्रम्य मेदिनीम्॥
MSS_2839 अरयोऽपि हि संधेयाः सति कार्यार्थगौरवे। अहिमूषकवद् देवा ह्यर्थस्य पदवीं गतैः॥
MSS_2840 अरलूवृक्षपत्राणां लेपो गोमुखरोगहृत्। गोनाससंभवः क्षारो हन्ति पुष्पं चिरोद्भवम्॥
MSS_2841 अरविन्दमिदं वीक्ष्य खेलत्खञ्जनमञ्जुलम्। स्मरामि वदनं तस्याश् चारु चञ्चललोचनम्॥
MSS_2842 अरविन्दवृन्दमकरन्दतुन्दिलो मरुदेति मन्दमिह मन्दराचलात्। सुरतान्ततान्तसुदतीमतल्लिका- कबरीपरीमलझरी परीवृतः॥
MSS_2843 अरविन्देषु कुन्देषु रमितं कालयोगतः। अये माकन्द जानीहि तवैवायं मधुव्रतः॥
MSS_2844 अरश्मि बिम्बं सूर्यस्य वह्निं चैवांशुमालिनम्। दृष्ट्वैकादशमासात्तु नरो नोर्द्ध्वं तु जीवति॥
MSS_2845 अरसापि हि वाग् भाति प्रोक्तावसर एव हि। सर्वचित्तप्रमोदाय गालिदानं करग्रहे॥
MSS_2846 अरसिकजनभाषणतो रसिकजनैः सह वरं कलहः। लम्बकुचालिङ्गनतो लिकुचकुचापादताडनं श्रेयः॥
MSS_2847 अराजके जीवलोके दुर्बला बलवत्तरैः। बाध्यन्ते न च वित्तेषु प्रभुत्वमिह कस्यचित्॥
MSS_2848 अराजके तु लोकेऽस्मिंस् तस्माद् राजा विधीयताम्। राजा राज्ये चिरं रक्षां कृत्वा स्वर्गमवाप्नुयात्॥
MSS_2849 अराजकेषु राष्ट्रेषु धर्मो न ह्यवतिष्ठते। परस्परं च बाधन्ते सर्वथा धिगराजकम्॥
MSS_2850 अराजके हि लोकेऽस्मिन् सर्वतो विद्रुते भयात्। रक्षार्थमस्य सर्वस्य राजानमसृजत् प्रभुः॥
MSS_2851 अरातिभिर्युधि सहयुध्वनो हताञ् जिघूक्षवः श्रुतरणतूर्यनिःस्वनाः। अकुर्वत प्रथमसमागमोचितं चिरोज्झितं सुरगणिकाः प्रसाधनम्॥
MSS_2852 अरातिविक्रमालोकविकस्वरविलोचनः। कृपाणोदग्रदोर्दण्डः स सहस्रायुधीयति॥
MSS_2853 अरालकेश्या अलके विधात्रा विधीयमाने चलतूलिकाग्रात्। च्युतस्य बिन्दोरसितस्य मार्ग- रेखेव रेजे नवरोमराजी॥
MSS_2854 अरावप्युचितं कार्यम् आतिथ्यं गृहमागते। छेत्तुमप्यागते छायां नोपसंहरते द्रुमः॥
MSS_2855 अरिं मित्रमुदासीनं मध्यस्थं स्थविरं गुरुम्। यो न बुध्यति मन्दात्मा स च सर्वत्र नश्यति॥
MSS_2856 अरिणा सह संवासाद् विषेण सह भोजनात्। पाप्मना सह सौहार्दान् मरणं प्रतिपद्यते॥
MSS_2857 अरितोऽभ्यागतो दोषः शत्रुसंवासकारितः। सर्पसंवासधर्मित्वान् नित्योद्वेगेन दूषितः॥
MSS_2858 जायते प्लक्षबीजाशात् कपोतादिव शाल्मलेः। उद्वेगजननो नित्यं पश्चादपि भयावहः॥
MSS_2859 अरिपक्षाश्रिते मित्रे मर्मवेदिप्रियंवदे। विश्वासो नैव कर्तव्यः यदि साक्षाद् बृहस्पतिः॥
MSS_2860 अरिभिर्जितैरशक्तैर् विज्ञाप्यं सेवकैः प्रभोर्नीतिः। विषयैर्जितोऽस्मि शंभो तव यच्छ्लाघ्यं तदारचय॥
MSS_2861 अरिवधदेहशरीरः सहसा रथिसूततुरगपादातः। भाति सदानत्यागः स्थिरतायामवनितलतिलकः॥
MSS_2862 अरिश्च मित्रं भवति मित्रं चापि प्रदुष्यति। अनित्यचित्तः पुरुषस् तस्मिन् को नाम विश्वसेत्॥
MSS_2863 अरिषङ्वर्ग एवायम् अस्यास्तात पदानि षट्। तेषामेकमपि च्छिन्दन् खञ्जय भ्रमरीं श्रियम्॥
MSS_2864 अरिष्टानि महाराज शृणु वक्ष्यामि तानि ते। येषामालोकनान् मृत्युः निजं जानाति योगवित्॥
MSS_2865 अरुंतुदं परुषं रूक्षवाचं वाक्कण्टकैर्वितुदन्तं मनुष्यान्। विद्यादलक्ष्मीकतमं जनानां मुखे निबद्धां निरृतिं वहन्तम्॥
MSS_2866 अरुचिर्निशया विना शशी शशिना सापि विना महत्तमः। उभेयेन विना मनोभव- स्फुरितं नैव चकास्ति कामिनोः॥
MSS_2867 अरुणकिरणजालैरन्तरिक्षे गतर्क्षे चलति शिशिरवाते मन्दमन्दं प्रभाते। युवतिजनकदम्बे नाथमुक्तौष्ठबिम्बे चरमगिरिनितम्बे चन्द्रबिम्बं ललम्बे॥
MSS_2868 अरुणकिरणे वह्नौ लाजानुडूनि जुहोति या परिणयति तां संध्यामेतामवैमि मणिर्दिवः। इयमिव स एवाग्निभ्रान्तिं करोति पुरायतः करमपि न कस्तस्यैवोत्कः सकौतुकमीक्षितुम्॥
MSS_2869 अरुणजलजराजीमुग्धहस्ताग्रपादा बहुलमधुपमालाकज्जलेन्दीवराक्षी। अनुपतति विरावैः पत्रिणां व्याहरन्ती रजनिमचिरजाता पूर्वसंध्या सुतेव॥
MSS_2870 अरुणदलनलिन्या स्निग्धपादारविन्दा कठिनतनुधरण्यां यात्यकस्मात् स्खलन्ती। अवनि तव सुतेयंपादविन्यासदेशे त्यज निज कठिनत्वं जानकी यात्यरण्यम्॥
MSS_2871 अरुणनयनं सभ्रूभङ्गं दरस्फुरिताधरं सुतनु शशिनः क्लिष्टां कान्तिं करोतु तवाननम्। कृतमनुनयैः कोपोऽयं ते मनस्विनि वर्धताम् इति गदितयाश्लिष्टो देव्या शिवाय शिवोऽस्तु वः॥
MSS_2872 अरुणमपि विद्रुमद्रुं मृदुलतरं चापि किसलयं बाले। अधरीकरोति नितरां तवाधरो मधुरिमातिशयात्॥
MSS_2873 अरुणरागनिषेधिभिरंशुकैः श्रवणलब्धपदैश्च यवाङ्कुरैः। परभृताविरुतैश्च विलासिनः स्मरबलैरबलैकरसाः कृताः॥
MSS_2874 अरुणिताखिलशैलवना मुहुर् विदधती पथिकान् परितापिनः। विकचकिंशुकसंहतिरुच्चकैर् उदवहद्दवहव्यवहश्रियम्॥
MSS_2875 अरुणे च तरुणि नयने तव मलिनं च प्रियस्य मुखम्। मुखमानतं च सखिते ज्वलितश्चास्यान्तरे स्मरज्वलनः॥
MSS_2876 अरुणोदयवेलायां दशाहेन फलं लभेत्। गोविसर्जनवेलायां सद्यः फलद इष्यते॥
MSS_2877 अरुन्धतीकामपुरंध्रिलक्ष्मी- जम्भद्विषद्दारनवाम्बिकानाम्। चतुर्दशीयं तदिहोचितैव गुल्फद्वयाप्ता यददृश्यसिद्धिः॥
MSS_2878 अरुष्यन् क्रुश्यमानस्य सुकृतं नाम विन्दति। दुष्कृतं चात्मनो मर्षी रुष्यत्येवापमार्ष्टि वै॥
MSS_2879 अरूपोऽपि सुरूपोऽपि आढ्योऽपि द्रव्यवर्जितः। दुःशीलः शीलयुक्तो वा स्त्रीणां भर्ताधिदेवता॥
MSS_2880 अरे चेतोमत्स्य भ्रमणमधुना यौवनजले त्यज त्वं स्वच्छन्दं युवतिजलधौ पश्यसि न किम्। तनूजालीजालं स्तनयुगलतुम्बीफलयुतं मनोभूः कैवर्तः क्षिपति रतितन्तु प्रतिमुहुः॥
MSS_2881 अरे दैव त्वदायत्तं कामं वित्तादि गच्छतु। ममायत्तं पुनर्वृत्तं हर्तुं कस्येह योग्यता॥
MSS_2882 अरे यमभटाः शठाः कपटविग्रहे तूद्भटा निवेदयत वो यमं न च तवाधिकारो मयि। अहं च शिवसुन्दरीचरणयुग्मपङ्केरुह- स्खलन्मधुसुधारसं समपिबं न जानीथ रे॥
MSS_2883 अरे रामाहस्ताभरण भसलश्रेणिशरण स्मरक्रीडाव्रीडाशमन विरहिप्राणदमन। सरोहंसोत्तंस प्रचलदल नीलोत्पल सखे सखेदोऽहं मोहं श्लथय कथय क्वेन्दुवदन॥
MSS_2884 अरे वद हरेर्नाम क्षेमधाम क्षणे क्षणे। बहिः सरति निःश्वासे विश्वासः कः प्रवर्तते॥
MSS_2885 अरैः संधार्यते नाभिर् नाभौ चाराः प्रतिष्ठिताः। स्वामिसेवकयोरेवं वृत्तिचक्रं प्रवर्तते॥
MSS_2886 अरोदि मधुपैर्भृशं कमलमालया मीलितं व्यकम्पि जलवीचिभिर्विदलितं मुखं कैरवैः। विलोक्य रजनौ ह्रदे विरहिकोकशोकं घनं परव्यसनकातराः किमिव कुर्वते साधवः॥
MSS_2887 अर्ककर्पासयोर्मूलं जलपीतं जयेद्विषम्। पटोलमूलनस्येन कालदष्टोऽपि जीवति॥
MSS_2888 अर्कच्छायं तिरयति सुधालिप्तविद्युन्मतल्ली चक्रप्रख्यं महति सुषमामण्डले दूरमग्नम्। रक्तादर्शप्रतिफलमिव श्रीसदङ्गं वहन्ती दृष्टा काचित् तरलनयना देवतेव स्मरस्य॥
MSS_2889 अर्काः किं फलसंचयेन भवतां किं वः प्रसूनैर्नवैः किं वा भूरिलताचयेन महता गोत्रेण किं भूयसा। येषामेकतमो बभूव स पुनर्नैवास्ति कश्चित् कुले छायायामुपविश्य यस्य पथिकास्तृप्तिं फलैः कुर्वते॥
MSS_2890 अर्काः केचन केचिदक्षतरवः केचिद्दलक्ष्मारुहाः निम्बाः केचन केचिदत्र विपिने क्रूराः करीरद्रुमाः। माकन्दो मकरन्दतुन्दिलमिलद्भृङ्गालिशृङ्गारितः कोऽप्यत्रास्ति न मित्र यत्र तनुते कर्णामृतं कोकिलः॥
MSS_2891 अर्काभिमुख्यसलिलस्थितिसाधनानि रक्ताम्बुजस्य फलितान्यधुना तपांसि। यद्भीरु तस्य परिभूतिकरं पदं त्वं लाक्षारसान्तरितरागमिदं करोषि॥
MSS_2892 अर्घायाम्बुधिरिन्दुमण्डलमपि श्रीचन्दनं तण्डुलास् तारा बिल्वदलं नभःसुरधुनी धूपः प्रदीपो रविः। खेटाः पञ्चफलानि किं च ककुभस्ताम्बूलमारात्रिकं मेरुः श्रीजगतीपते तव यशोयोगेश्वरस्यार्चने॥
MSS_2893 अर्घ्यं दत्त्वाथ देवाय भास्कराय समाहितः। ततोऽलंकृतगात्रः सन् वृत्तमालोक्य मन्त्रवत्॥
MSS_2894 अर्घ्यमर्घ्यमिति वादिनं नृपं सोऽनवेक्ष्य भरताग्रजो यतः। क्षत्रकोपदहनार्चिषं ततः संदधे दृशमुदग्रतारकाम्॥
MSS_2895 अर्चकस्य तपोयोगाद् अर्चनस्यातिशायनात्। आभिरूप्याच्च मूर्तीनां देवः सांनिध्यमृच्छति॥
MSS_2896 अर्चामः सततं गणाधिपमथाप्याखून् निहन्मः शतं ध्यायामो हृदि भैरवं तदपि तु प्रोत्सारयामः शुनः। भूतेशं प्रणुमस्तथापि शतशो भूतान् निगृह्णीमहे नह्येकस्य गुणः परस्य महतो दोषानपि प्रोर्णुते॥
MSS_2897 अर्चामीति धिया यदेव कुसुमं क्षिप्त्वा जनो मुच्यते विध्यामीति धिया तदेव विकिरन् भस्मीकृतो मन्मथः। इत्याभ्यन्तरवृत्तिमात्ररसिको बाह्यानपेक्षश्च यः स स्वामी मम दैवतं तदितरो नाम्नापि नाम्नायते॥
MSS_2898 अर्चिर्मालाकरालाद्दिवमभिलिहतो दाववह्नेरदूराद् उड्डीयोड्डीय किंचिच्छलभकवलनानन्दमन्दप्रचाराः। अग्रेऽग्रे संरटन्तः प्रचुरतरमसीपातदुर्लक्षधूम्रा धूम्याटाः पर्यटन्ति प्रतिविटपममी निष्ठुराः स्वस्थलीषु॥
MSS_2899 अर्चिष्मन्ति विदार्य वक्त्रकुहराण्यासृक्कणो वासुकेस् तर्जन्या विषकर्बुरान् गणयतः संस्पृश्य दन्ताङ्कुरान्। एकं त्रीणि नवाष्ट सप्त षडिति व्यस्तास्तसंख्याक्रमा वाचः शक्तिधरस्य शैशवकलाः कुर्वन्तु वो मङ्गलम्॥
MSS_2900 अर्च्ये विष्णौ शिलाधीर्गुरुषु नरमतिर्वैष्णवे जातिबुद्धिर् विष्णोर्वा वैष्णवानां कलिमलमथने पादतीर्थेऽम्बुबुद्धिः। श्रीविष्णोर्नाम्नि मन्त्रे सकलकलुषहे शब्दसामान्यबुद्धिर् विष्णौ सर्वेश्वरेशे तदितरसमधीर्यस्य वा नारकी सः॥
MSS_2901 अर्जयेज्ज्ञानमर्थांश्च पुमानमरवत् सदा। केशेष्विव गृहीतः सन् मृत्युना धर्ममाचरेत्॥
MSS_2902 अर्जितं स्वेन वीर्येण नान्यमाश्रित्य कंचन। फलशाकमपि श्रेयो भोक्तुं ह्यकृपणं गृहे॥
MSS_2903 परस्य नु गृहे भोक्तुः परिभूतस्य नित्यशः। सुमृष्टमपि न श्रेयो विकल्पोऽयमतः सताम्॥
MSS_2904 अर्जुनः कृष्णसंयुक्तः कर्णं यत्रानुधावति। तन्नेत्रं तु कुरुक्षेत्रम् इति मुग्धे मृशामहे॥
MSS_2905 अर्जुनः फल्गुनः पार्थः किरीटी श्वेतवाहनः। बीभत्सुर्विजयी कृष्णः सव्यसाची धनंजयः॥
MSS_2906 अर्जुनस्य इमे बाणा नेमे बाणाः शिखण्डिनः। सीदन्ति मम गात्राणि माघमा सेगवा इव॥
MSS_2907 अर्जुनस्य प्रतिज्ञे द्वे न दैन्यं न पलायनम्। आयू रक्षति मर्माणि आयुरन्नं प्रयच्छति॥
MSS_2908 अर्जुनान्ते वरारोहे भीमान्ते च वरानने। पाण्डवैः सह योद्धव्यं रक्षणीयो धनंजयः॥
MSS_2909 अर्जुनीयति यदर्जने जनो वर्जनीयजनतर्जनादिभिः। मङ्क्षु नश्यति चिराय संचिता वञ्चिता जगति के न संपदा॥
MSS_2910 अर्थं धिगस्तु बहुवैरिकरं नराणां राज्यं धिगस्तु भयदं बहु चिन्तनीयम्। स्वर्गं धिगस्तु पुनरागमनप्रवृत्तिं धिग् धिक् शरीरमपि रोगसमाश्रयं च॥
MSS_2911 अर्थं महान्तमासाद्य विद्यामैश्वर्यमेव वा। विचरत्यसमुन्नद्धो यः स पण्डित उच्यते॥
MSS_2912 अर्थं सप्रतिबन्धं प्रभुरधिगन्तुं सहायवानेव। दृश्यं तमसि न पश्यति दीपेन विना सचक्षुरपि॥
MSS_2913 अर्थः कामो धर्मो मोक्षः सर्वे भवन्ति पुरुषस्य। तावद्यावत् पीडां जाठरवह्निर्न विदधाति॥
MSS_2914 अर्थः सुखं कीर्तिरपीह मा भूद् अनर्थ एवास्तु तथापि धीराः। निजप्रतिज्ञामनुरुध्यमाना महोद्यमाः कर्मसमारभन्ते॥
MSS_2915 अर्थ एव हि केषांचिद् अनर्थो भविता नृणाम्। अर्थश्रेयसि चासक्तो न श्रेयो विन्दते नरः॥
MSS_2916 अर्थग्रहणे न तथा दुनोति कटुकूजितैर्यथा पिशुनः। रुधिरादानादधिकं दुनोति कर्णे क्वणन् मशकः॥
MSS_2917 अर्थज्ञात् संशयच्छेत्ता ततः श्रेयान् स्वकर्मकृत्। मुक्तसङ्गस्ततो भूयान् अदोग्धा धर्ममात्मनः॥
MSS_2918 अर्थत्यागो हि कार्यः स्याद् अर्थं श्रेयांसमिच्छता। बीजौपम्येन कौन्तेय मा ते भूदत्र संशयः॥
MSS_2919 अर्थधर्मौ परित्यज्य यः काममनुवर्तते। एवमापद्यते क्षिप्रं राजा दशरथो यथा॥
MSS_2920 अर्थनाशं मनस्तापं गृहे दुश्चरितानि च। वञ्चनं चापमानं च मतिमान् न प्रकाशयेत्॥
MSS_2921 अर्थपतौ भूमिपतौ बाले वृद्धे तपोऽधिके विदुषि। योषिति मूर्खे गुरुषु च विदुषा नैवोत्तरं देयम्॥
MSS_2922 अर्थप्रश्नकृतौ लोके सुलभौ तौ गृहे गृहे। दाता चोत्तरदश्चैव दुर्लभौ पुरुषौ भुवि॥
MSS_2923 अर्थप्राणविनाशसंशयकरीं प्राप्यापदं दुस्तरां प्रत्यासन्नभयो न वेत्ति विभवं स्वं जीवितं काङ्क्षति। उत्तीर्णस्तु ततो धनार्थमपरां भूयो विशत्यापदं प्राणानां च धनस्य चाधमधियामन्योन्यहेतुः पणः॥
MSS_2924 अर्थप्रियतयात्मानम् अप्रियाय ददाति या। कामात्मन्यपि निःस्नेहां कोऽनुरक्तेति मन्यते॥
MSS_2925 अर्थमनर्थं भावय नित्यं नास्ति ततः सुखलेशः सत्यम्। पुत्रादपि धनभाजां भीतिः सर्वत्रैषा विहिता रीतिः॥
MSS_2926 अर्थयुक्तस्य करणम् अनर्थस्य च वर्जनम्। न्यायतश्च करादानं स्वयं च प्रतिमोक्षणम्॥
MSS_2927 अर्थयुक्तिमविज्ञाय यः शुभे कुरुते मतिम्। मित्रे वा यदि वा शत्रौ तस्यापि चलिता मतिः॥
MSS_2928 अर्थयेदेव मित्राणि सति वासति वा धने। नानर्थयन् विजानाति मित्राणां सारफल्गुताम्॥
MSS_2929 अर्थरक्षापरो भृत्यः कृत्याकृत्यविवेकवित्। सान्धिविग्रहिकः कार्यो राज्ञा नयविशारदः॥
MSS_2930 अर्थवन्तः प्रशस्यन्ते निन्द्यन्ते तद्विनाकृताः। आगेमेष्वपि चेदेवम् अद्भुतं किं शरीरिषु॥
MSS_2931 अर्थवानर्थमर्थिभ्यो न ददात्यत्र को गुणः। एकैव गतिरर्थस्य दानमन्या विपत्तयः॥
MSS_2932 अर्थवानेव लोकेऽस्मिन् पूज्यते मित्रबान्धवैः। अर्थहीनस्तु पुरुषो जीवन्नपि मृतोपमः॥
MSS_2933 अर्थवान् दुष्कुलीनोऽपि लोके पूज्यतमो नरः। शशिनस्तुल्यवंशोऽपि निर्धनः परिभूयते॥
MSS_2934 अर्थश्चेत् सर्वथा रक्ष्य इति कैश्चिदुदाहृतम्। तत्कथं न हरिश्चन्द्रोऽरक्षत् कुशिकनन्दने॥
MSS_2935 धर्मस्तु रक्षितः सर्वैर् अपि देहव्ययेन च। शिबिप्रभृतिभूपालैर् दधीचिप्रमुखैर्द्विजैः॥
MSS_2936 अर्थसंपद्विमोहाय बहुशोकाय चैव हि। तस्मादर्थमनर्थक्यं श्रेयोऽर्थी दूरतस्त्यजेत्॥
MSS_2937 अर्थसंपादनार्थं च पीड्यमानस्य शत्रुभिः। साधुषु व्यपदेशार्थं द्विविधः संश्रयः स्मृतः॥
MSS_2938 अर्थसिद्धिं परामिच्छन् धर्ममेवादितश्चरेत्। नहि धर्मादपैत्यर्थः स्वर्गलोकादिवामृतम्॥
MSS_2939 अर्थस्य निश्चयो दृष्टो विचारेण हितोक्तितः। न स्नानेन न दानेन प्राणायामशतेन वा॥
MSS_2940 अर्थस्य पुरुषो दासः स च जातु न कस्यचित्। यदर्जनपरा लोके सर्वेऽपि भुवनत्रये॥
MSS_2941 अर्थस्य पुरुषो दासो दासस्त्वर्थो न कस्यचित्। इति सत्यं महाराज बद्धोऽस्म्यर्थेन कौरवैः॥
MSS_2942 अर्थस्य मूलं प्रकृतिर्नयश्च धर्मस्य कारुण्यमकैतवं च। कामस्य वित्तं च वपुर्वयश्च मोक्षस्य सर्वार्थनिवृत्तिरेव॥
MSS_2943 अर्थस्य संग्रहे चैनां व्यये चैव नियोजयेत्। शौचे धर्मेऽन्नपक्त्यां च पारिणाह्यस्य चेक्षणे॥
MSS_2944 अर्थस्य सदोत्थानं नियमपरीपालनं क्रियाज्ञानम्। स्थानत्यागः पटुता- ऽनुद्वेगः स्त्रीष्वविश्वासः॥
MSS_2945 अर्थस्य साधने सिद्ध उत्कर्षे रक्षणे व्यये। नाशोपभोग आयासस् त्रासश्चिन्ता भ्रमो नृणाम्॥
MSS_2946 अर्थस्यानर्थपूर्णस्य कोऽवसीदतु संग्रहे। तत्संतुष्टैर्न्नचेदिष्टैर् दुष्टैः स्यान्नयनोत्सवः॥
MSS_2947 अर्थस्योपार्जनं कष्टं कष्टमस्य गृहागमः। तस्यागतस्य बन्धुभ्यो विनियोगः सुखावहः॥
MSS_2948 अर्थस्योपार्जनं कृत्वा नैवाभाग्यः समश्नुते। अरण्यं महदासाद्य मूढः सोमिलको यथा॥
MSS_2949 अर्थस्योपार्जने दुःखं पालने च क्षये तथा। नाशे दुःखं व्यये दुःखं घ्नन्ति चैवार्थकारणात्॥
MSS_2950 अर्थहीनोऽपि मधुरः शब्दो लोकप्रियंकरः। वीणावेणुमृदङ्गादीन्य् अत्रोदाहरणानि नः॥
MSS_2951 अर्थांश्च दुर्लभांल्लोके क्लेशांश्च सुलभांस्तथा। दुःखं चैव कुटुम्बार्थे यः पश्यति स मुच्यते॥
MSS_2952 अर्थांस्त्यजत पात्रेभ्यः सुतान् प्राप्नुत कामजान्। प्रियं प्रियेभ्यश्चरत राजा हि त्वरते जये॥
MSS_2953 अर्थाः खलु समृद्धा हि बाढं दुःखं विजानताम्। असमृद्धास्त्वपि सदा मोहयन्त्यविचक्षणान्॥
MSS_2954 अर्थाः पादरजोपमा गिरिनदीवेगोपमं यौवनं मानुष्यं जलबिन्दुलोलचपलं फेनोपमं जीवनम्। धर्मं यो न करोति निश्चलमतिः स्वर्गार्गलोद्घाटनं पश्चात्तापहतो जरापरिणतः शोकाग्निना दह्यते॥
MSS_2955 अर्थाः साधारणा एव वियुज्यन्ते स्वभावतः। ममतां त्यजतां तेषु महदुत्पद्यते यशः॥
MSS_2956 अर्थाकृष्टधियः पदं रचयतः शब्दावधानात्मनः संधिच्छेदविधाननिर्गमविधिव्यापारमातन्वतः। मा मां कश्चिदिह ग्रहीदिति मुहुः साशङ्कमापश्यतश् चौरस्येव कवेर्भयं भवति यत्तद्विद्विषामस्तु वः॥
MSS_2957 अर्थागमो नित्यमरोगिता च प्रिया च भार्या प्रियवादिनी च। वश्यश्च पुत्रोऽर्थकरी च विद्या षड् जीवलोकस्य सुखानि राजन्॥
MSS_2958 अर्था गृहे निवर्तन्ते श्मशाने चैव बान्धवाः। सुकृतं दुष्कृतं चापि गच्छन्तमनुगच्छति॥
MSS_2959 अर्थातुराणां न सुहृन् न बन्धुः कामातुराणां न भयं न लज्जा। विद्यातुराणां न सुखं न निद्रा क्षुधातुराणां न वपुर्न तेजः॥
MSS_2960 अर्थात् पलायते ज्ञानं मार्जारान्मूषिको यथा। वकवत् ज्ञायतामर्थः सिंहवच्च जयेद्रिपुम्॥
MSS_2961 अर्था दुःखं परित्यक्तुं पालिताश्चापि तेऽसुखाः। दुःखेन चाधिगम्यन्ते तेषां नाशं न चिन्तयेत्॥
MSS_2962 अर्थाद्धर्मश्च कामश्च स्वर्गश्चैव नराधिप। प्राणयात्रा हि लोकस्य विनार्थं न प्रसिध्यति॥
MSS_2963 अर्थाद् भ्रष्टस्तीर्थयात्रां तु गच्छेत् सत्याद् म्रष्टो रौरवं वै व्रजेच्च। योगाद् भ्रष्टः सत्यधृतिं च गच्छेद् राज्याद् भ्रष्टो मृगयायां व्रजेच्च॥
MSS_2964 अर्थानर्थान्तरे बुद्धिर् निश्चितापि न शोभते। घातयन्ति हि कर्याणि दूताः पण्डितमानिनः॥
MSS_2965 अर्थानर्थौ विनिश्चित्य व्यवसायं भजेत ह। गुणतः संग्रहं कुर्याद् दोषतस्तु विसर्जयेत्॥
MSS_2966 अर्था न सन्ति न च मुञ्चति मां दुराशा त्यागे रतिं वहति दुर्ललितं मनो मे। याच्ञा च लाघवकरी स्ववधे च पापं प्राणाः स्वयं व्रजत किं परिदेवनेन॥
MSS_2967 अर्था न स्युर्यदि विजहिमो धर्ममर्थैकसाध्यं कायक्लेशैः कतिकतिविधः साधनीयो न धर्मः। कायः श्रान्तो यदि भवति कस्तावता धर्मलोपश् चित्तं दत्त्वा सकृदिव शिवे चिन्तितं साधयामः॥
MSS_2968 अर्थानामधिकानां राज्ञा चौरेण वा नाशः। अन्ने खल्वतिभुक्ते वमनं वा स्याद्विरेको वा॥
MSS_2969 अर्थानामननुष्ठाता कामचारी विकत्थनः। अपि सर्वां महीं लब्ध्वा क्षिप्रमेव विनश्यति॥
MSS_2970 अर्थानामर्जनं कार्यं वर्धनं रक्षणं तथा। भक्ष्यमाणो निरादायः सुमेरुरपि हीयते॥
MSS_2971 अर्थानामर्जने दुःखम् अर्जितानां च रक्षणे। नाशे दुःखं व्यये दुःखं धिगर्थाः कष्टसंश्रयाः॥
MSS_2972 अर्थानामार्जनं कार्यं वर्धनं रक्षणं तथा। भक्ष्यमाणो निरादायः क्षीयते हिमवानपि॥
MSS_2973 अर्थानामीशिषे त्वं वयमपि च गिरामीश्महे यावदित्थं शूरस् त्वं वाग्मिदर्पज्वरशमनविधावक्षयं पाटवं नः। सेवन्ते त्वां धनान्धा मतिमलहतये मामपि श्रोतुकामा मय्यप्यास्था न ते चेत् त्वयि मम सुतरामेष राजन् गतोऽस्मि॥
MSS_2974 अर्थानामीश्वरो यः स्याद् इन्द्रियाणामनीश्वरः। इन्द्रियाणामनैश्वर्याद् ऐश्वर्याद् भ्रश्यते हि सः॥
MSS_2975 अर्थानाहरतोऽनर्थाः समायान्ति प्रमादिनः। अप्रमत्तस्ततो मार्गे नित्यमेवास्तु वित्तवान्॥
MSS_2976 अर्थानुलापान् व्रजसुन्दरीणाम् अकृत्रिमाणां च सरस्वतीनाम्। आर्द्राशयेन श्रवणाञ्चलेन संभावयन्तं तरुणं गृणीमः॥
MSS_2977 अर्थान् केचिदुपासते कृपणवत् केचित् त्वलंकुर्वते वेश्यावत् खलु धातुवादिन इवोद्बध्नन्ति केचिद् रसान्। अर्थालंकृतिसद्रसद्रवमुचां वाचां प्रशस्तिस्पृशां कर्तारः कवयो भवन्ति कतिचित् पुण्यैरगण्यैरिह॥
MSS_2978 अर्थान् ब्रूयान् न चासत्सु गुणान् ब्रूयान् न चात्मनः। आदद्यान् न च साधुभ्यो नासत्पुरुषमाश्रयेत्॥
MSS_2979 अर्था भाग्योदये जन्तुं विशन्ति शतशः स्वयम्। दिग्भ्योऽभ्युपेत्य सर्वाभ्यः सायं तरुमिवाण्डजाः॥
MSS_2980 अर्थाभावे तु यज्ज्ञानं प्रत्यक्षमिव दृश्यते। गन्धर्वनगराकारं स्वप्नं तदुपलक्षयेत्॥
MSS_2981 अर्थाभावे मृदुता काठिन्यं भवति चार्थबाहुल्ये। नैकत्रार्थमृदुत्वे प्रायः श्लोके च लोके च॥
MSS_2982 अर्थार्थिना प्रिया एव श्रीहर्षोदीरिता गिरः। सारस्वते तु सौभाग्ये प्रसिद्धा तद्विरुद्धता॥
MSS_2983 अर्थार्थिनी देवपूजास्पप्नोपश्रुतितत्परा। सदा गणकगेहं सा प्रष्टुं याति ग्रहस्थितिम्॥
MSS_2984 अर्थार्थी जीवलोकोऽयं ज्वलन्तमुपसर्पति। क्षीणक्षीरां निराजीव्यां वत्सस्त्यजति मातरम्॥
MSS_2985 अर्थार्थी जीवलोकोऽयं श्मशानमपि सेवते। जनितारमपि त्यक्त्वा निःस्वं गच्छति दूरतः॥
MSS_2986 अर्थार्थी यानि कष्टानि मूढोऽयं सहते जनः। शतांशेनापि मोक्षार्थी तानि चेन् मोक्षमाप्नुयात्॥
MSS_2987 अर्थार्थी यानि कष्टानि सहते कृपणो जनः। तान्येव यदि धर्मार्थी न भूयः क्लेशभाजनम्॥
MSS_2988 अर्थालाभेऽपि महति स्वाध्यायं न समुत्सृजेत्। कुलान्यकुलतां यान्ति स्वाध्यायस्य विवर्जनात्॥
MSS_2989 अर्थाहरणकौशल्यं किं स्तुमः शास्त्रवादिनाम्। अव्ययेभ्योऽपि ये चार्थान् निष्कर्षन्ति सहस्रशः॥
MSS_2990 अर्था हसन्त्युचितदानविहीनचित्तं भूमिर्नरं च मम भूमिरिति ब्रुवाणम्। जारा हसन्ति तनयानुपलालयन्तं मृत्युर्हसत्यवनिपं रणरङ्गभीरुम्॥
MSS_2991 अर्थिको व्याधितो मूर्खः प्रवासी परसेवकः। जीवन्तोऽपि मृताः पञ्च पञ्चैते दुखभागिनः॥
MSS_2992 अर्थिता विभवस्त्यागः स्वातन्त्र्यमुचितज्ञता। इति पञ्चगुणोपतेम् आश्रयेदाश्रयं नरः॥
MSS_2993 अर्थित्वे प्रकटीकृतेऽपि न फलप्राप्तिः प्रभोः प्रत्युत द्रुह्यन् दाशरथिर्विरुद्धचरितो युक्तस्तया कन्यया। उत्कर्षं च परस्य मानयशसोर्विस्रंसनं चात्मनः स्त्रीरत्नं च जगत्पतिर्दशमुखो दृप्तः कथं मृष्यते॥
MSS_2994 अर्थिनस्त्वरितदानेन तृप्तिर्भवति यादृशी। बहुदानं विलम्बेन न तादृक् तृप्तिकारकम्॥
MSS_2995 अर्थिनां कृपणा दृष्टिस् त्वन्मुखे पतिता सकृत्। तदवस्था पुनर्देव नान्यस्य मुखमीक्षते॥
MSS_2996 अर्थिनां मित्रवर्गस्य विद्विषां च पराङ्मुखः। यो न याति पिता तेन पुत्री माता च वीरसूः॥
MSS_2997 अर्थिनामुपपन्नानां पूर्वं चाप्युपकारिणाम्। आशां संश्रुत्य यो हन्ति स लोके पुरुषाधमः॥
MSS_2998 अर्थिनि कवयति कवयति पठति च पठति स्तवोन्मुखे स्तौति। पश्चाद्यामीत्युक्ते मौनी दृष्टिं निमीलयति॥
MSS_2999 अर्थिने न तृणवद्धनमात्रं किं तु जीवनमपि प्रतिपाद्यम्। एवमाह कुशवज्जलदापी द्रव्यदानविधिरुक्तिविदग्धः॥
MSS_3000 अर्थिनो जठरज्वालादग्धा वाक् कंचिदञ्चति। तां चाशमयतो वित्तं किन्निमित्तं न विद्महे॥
MSS_3001 अर्थिप्रत्यर्थिलक्षैरप्य् अपराङ्मुखचेतसम्। त्वां पराङ्मुखतां निन्युः केवलं परयोषितः॥
MSS_3002 अर्थिभुक्तावशिष्टं यत् तदश्नीयान् महाशयः। श्वेतोऽर्थिरहितं भुक्त्वा निजमांसाशनोऽभवत्॥
MSS_3003 अर्थिभ्यः कनकस्य दीपकपिशा विश्राणिता राशयो वादे वादिविषाणिनां प्रतिहताः शास्त्रोक्तिगर्वा गिरः। उत्खातप्रतिरोपितैर्नृपतिभिः शारैरिव क्रीडितं कर्तव्यं कृतमर्थिता यदि विधेस्तत्रापि सज्जा वयम्॥
MSS_3004 अर्थिभ्यश्च द्विषद्भ्यश्च वैमुख्यं यस्य नास्त्यसौ। महोदारः सदा शान्तः कृतज्ञः कोऽपि दुर्लभः॥
MSS_3005 अर्थिभ्रंशबहूभवत्फलभरव्याजेन कुब्जायितः सत्यस्मिन्नतिदानभाजि कथमप्यास्तां स कल्पद्रुमः। आस्ते निर्व्ययरत्नसंपदुदयोदग्रः कथं याचक- श्रेणीवर्जनदुर्यशोनिबिडितव्रीडस्तु रत्नाचलः॥
MSS_3006 अर्थी करोति दैन्यं लब्धार्थो गर्वमपरितोषं च। नष्टधनश्च सशोकः सुखमास्ते निःस्पृहः पुरुषः॥
MSS_3007 अर्थी येनार्थकृत्येन संव्रजत्यविचारयन्। तमर्थमर्थशास्त्रज्ञाः प्राहुरर्थ्याश्च लक्ष्मण॥
MSS_3008 अर्थी लाघवमुच्छ्रितो निपतनं कामातुरो लाञ्छनं लुब्धोऽकीर्तिमसंगरः परिभवं दुष्टोऽन्यदोषे रतिम्। निःस्वो वञ्चनमुन्मना विकलतां शोकाकुलः संशयं दुर्वागप्रियतां दुरोदरवशः प्राप्नोति कष्टं मुहुः॥
MSS_3009 अर्थेन किं कृपणहस्तगतेन तेन रूपेण किं गुणपराक्रमवर्जितेन। मित्रेण किं व्यसनकालपराङ्मुखेन ज्ञानेन किं बहुशठाधिकमत्सरेण॥
MSS_3010 अर्थेन परिहीणं तु नरमस्पृश्यतां गतम्। त्यजन्ति बान्धवाः सर्वे मृतं सत्त्वमिवासवः॥
MSS_3011 अर्थेन रक्षितमिदं राज्यं पुनरर्थमर्पयति। अर्थैकपरो नृपतिः परिहरति पुनः क्षणादुभयम्॥
MSS_3012 अर्थेन हि विहीनस्य पुरुषस्याल्पमेधसः। व्युच्छिद्यन्ते क्रियाः सर्वा ग्रीष्मे कुसरितो यथा॥
MSS_3013 अर्थेन हीनः पुरुषस् त्यज्यते मित्रबान्धवैः। त्यक्तलोकक्रियाहारः परासुरिव निष्प्रभः॥
MSS_3014 अर्थेनापि हि किं तेन यस्यानर्थे तु संगतिः। को हि नाम शिखाजातं पन्नगस्य मणिं हरेत्॥
MSS_3015 अर्थेनोपार्ज्यते धर्मो धर्मेणार्थ उपार्ज्यते। अन्योन्याश्रयणं ह्येतद् उभयोत्पत्तिसाधनम्॥
MSS_3016 अर्थेन्द्रियार्थाभिध्यानं सर्वार्थापह्नवो नृणाम्। भ्रंशितो ज्ञानविज्ञानाद् येनाविशति मुख्यताम्॥
MSS_3017 अर्थे प्रत्युपलब्धे च परदोषे च कीर्तिते। आत्मानं साधु कर्तव्यं शीलवृत्तमभीप्सितम्॥
MSS_3018 अर्थेभ्यो हि विवृत्तेभ्यः संभृतेभ्यस्ततस्ततः। क्रियाः सर्वाः प्रवर्तन्ते पर्वतेभ्य इवापगाः॥
MSS_3019 अर्थेषु काममुपलभ्य मनोरथो मे स्त्रीणां धनेष्वनुचितं प्रणयं करोति। माने च कार्यकरणे च विलम्बमानो धिग् भोः कुलं च पुरुषस्य दरिद्रतां च॥
MSS_3020 अर्थेष्वलभ्येष्वकृतप्रयत्नं कृतादरं नित्यमुपायवत्सु। जितेन्द्रियं नानुतपन्ति रोगास् तत्कालयुक्तं यदि नास्ति दैवम्॥
MSS_3021 अर्थे ह्यविद्यमानेऽपि संसृतिर्न निवर्तते। ध्यायतो विषयानस्य स्वप्नेऽनर्थागमो यथा॥
MSS_3022 अर्थैरनेकैर्जननीममुष्याश् चित्तं च दत्त्वा चिरकालचिन्त्यम्। संतोषयेयं सहसैव भद्रे न चेत् कथं स्याद् इह नः प्रवेशः॥
MSS_3023 अर्थैरर्था निबघ्यन्ते गजैरिव महागजाः। न ह्यनर्थवता शक्यं वाणिज्यं कर्तुमीहया॥
MSS_3024 अर्थैर्विहीनः पुरुषो जीवन्नपि मृतोपमः। धर्मार्थविद्यार्जनतो मतिर्यस्य निवर्तते॥
MSS_3025 अर्थो गिरामपिहितः पिहितश्च कश्चित् सौभाग्यमेति मरहट्टवधूकुचाभः। नान्ध्रीपयोधर इवातितरां प्रकाशो नो गुर्जरीस्तन इवातितरां निगूढः॥
MSS_3026 अर्थोत्कण्ठावकुण्ठप्रमुषितविनयैर्लुठ्यतां नाकिशुण्ठैः प्रत्नो रत्नोच्चयः किं त्वतिविषमदशां तामनुध्याय खिद्ये। सिन्धो मन्थाद्रिमन्थात् तरलतरबृहद्भङ्गसंघातघात- प्रभ्रश्यन्मूलवेलागिरिगणपतनोद्दामधामन्धमीका॥
MSS_3027 अर्थो नराणां पतिरङ्गनानां वर्षा नदीनामृतुराट् तरूणाम्। स्वधर्मचारी नृपतिः प्रजानां गतं गतं यौवनमानयन्ति॥
MSS_3028 अर्थो न संभृतः कश्चिन् न विद्या काचिदर्जिता। न तपः संचितं किंचिद् गतं च सकलं वयः॥
MSS_3029 अर्थो नाम जनानां जीवितमखिलक्रियाकलापश्च। तमपि हरन्त्यतिधूर्ताः छगलगला गायना लोके॥
MSS_3030 अर्थोपचयविज्ञानम् अस्ति यस्य स पण्डितः। सरः सलिलसंपूर्णम् आश्रयन्ति विहङ्गमाः॥
MSS_3031 अर्थोपार्जनदक्षश्च क्षान्तिशीलः सदा भवेत्। न तत्र परकार्याणि विद्वानापि विशेषयेत्॥
MSS_3032 अर्थोऽप्यर्थेन चेत् साध्यः का वार्ता धर्मकामयोः। अर्थः सर्वजगन्मूलम् अनर्थोऽर्थविपर्ययः॥
MSS_3033 अर्थो विनैवार्थनयोपसीदन् नाल्पोऽपि धीरैरवधीरणीयः। मान्येन मन्ये विधिना वितीर्णः स प्रीतिदायो बहु मन्तुमर्हः॥
MSS_3034 अर्थोष्मा पितृलालनं विटघटामेलः प्रियंमन्यता तारुण्यं नगरे स्थितिस्तरलता धीः कामशास्त्रं प्रति। संगीतं रजनी विधुर्मधुमदः स्पर्धा सपत्नैस्तथा वेश्यानामनुरक्तवित्तहरणे कुर्वन्ति साहायकम्॥
MSS_3035 अर्थोऽस्ति चेन्न पदशुद्धिरथास्ति सापि नो रीतिरस्ति यदि सा घटना कुतस्त्या। साप्यस्ति चेन्न नववक्रगतिस्तदेतद् व्यर्थं विना रसमहो गहनं कवित्वम्॥
MSS_3036 अर्थो हि कन्या परकीय एव तामद्य संप्रेष्य परिग्रहीतुः। जातो ममायं विशदः प्रकामं प्रत्यर्पितन्यास इवान्तरात्मा॥
MSS_3037 अर्थो हि नष्टकार्यार्थैर् अयत्नेनाधिगम्यते। उत्साहो बलवानार्य नास्त्युत्साहात् परं बलम्॥
MSS_3038 अर्थौचित्यवता सूक्तिर् अलंकारेण शोभते। पीनस्तनस्थितेनेव हारेण हरिणेक्षणा॥
MSS_3039 अर्धं कलङ्करहिता करुणैव शंभोर् अर्धं गुणास्तदितरे सकलाः समेताः। इत्यम्ब संप्रति किल स्फुरितं रहस्यं संपश्यतो मम भवन्मयमैशमर्धम्॥
MSS_3040 अर्धं जितं त्रिपुरमम्ब तव स्मितं चेद् अर्धान्तरेण च तथा भवितव्यमेव। तच्चिन्तये जननि कारणसूक्ष्मरूप- स्थूलात्मकत्रिपुरशान्तिकृते स्मितं ते॥
MSS_3041 अर्धं दन्तच्छदस्य स्फुरति जपवशादर्धमप्युत्प्रकोपाद् एकः पाणिः प्रणन्तुं शिरसि कृतपदः क्षेप्तुमन्यस्तमेव। एकं ध्यानान्निमीलत्यपरमविकसद्वीक्षते नेत्रमित्थं तुल्यानिच्छाविधित्सा तनुरवतु स वो यस्य संध्याविधाने॥
MSS_3042 अर्धं दानववैरिणा गिरिजयाप्यर्धं शिवस्याहृतं देवेत्थं जगतीतले पुरहराभावे समुन्मीलति। गङ्गा सागरमम्बरं शशिकला नागाधिपः क्ष्मातलं सर्वज्ञत्वमधीश्वरत्वमगमत् त्वां मां तु भिक्षाटनम्॥
MSS_3043 अर्धं नीत्वा निशायाः सरभससुरतायाससंश्लेषयोगैः प्रोद्भूतासह्यतृष्णो मधुमदनिरतो हर्म्यपृष्ठे विविक्ते। संभोगक्लान्तकान्ताशिथिलभुजलतावर्जितं कर्करीतो ज्योत्स्नाभिन्नाच्छधारं न पिबति सलिलं शारदं मन्दभाग्यः॥
MSS_3044 अर्धं प्रेमनिबद्धमर्धमपरं लज्जाश्रितं मानसं एवं नेत्रसरोरुहं प्रियमुखे चान्यद् गवाक्षेऽर्पितम्। पर्यङ्के पदमेकमेव धरणौ पृष्ठे च कृत्वापरं स्थातुं गन्तुमपि प्रभातसमये शक्नोति नैवाबला॥
MSS_3045 अर्धं भार्या मनुष्यस्य भार्या श्रेष्ठतमः सखा। भार्या मूलं त्रिवर्गस्य भार्या मित्रं मरिष्यतः॥
MSS_3046 अर्धं सज्जनसंपर्काद् अविद्याया विनश्यति। चतुर्भागस्तु शास्त्रार्थैश् चतुर्भागं स्वयत्नतः॥
MSS_3047 अर्धं स्त्रियस्त्रिभुवने सचराचरेऽस्मिन्न् अर्धं पुमांस इति दर्शयितुं भवत्या। स्त्रीपुंसलक्षणमिदं वपुरादृतं यत् तेनासि देवि विदिता त्रिजगच्छरीरा॥
MSS_3048 अर्धचन्द्रं च चक्रं च शकटं मकरं तथा। कमलं श्रेणिकां गुल्मं व्यूहानेवं प्रकल्पयेत्॥
MSS_3049 अर्धचन्द्रवदाकारं स्त्रीनामार्थं च त्र्यक्षरम्। नकारादि रिकारान्तं यो जानाति स पण्डितः॥
MSS_3050 अर्धचन्द्रसमायुक्तं पुंनाम चतुरक्षरम्। ककारादि लकारान्तम् इह जानाति पण्डितः॥
MSS_3051 अर्धचन्द्राकृतिर्यस्मिन् खङ्गे स्वाभाविकी भवेत्। अपि दोषसहस्राणि हन्ति चन्द्रस्तमो यथा॥
MSS_3052 अर्धपञ्चमहस्तं तु श्रेष्ठं चापं प्रकीर्तितम्। तद्विज्ञेयं धनुर्दिव्यं शंकरेण धृतं पुरा॥
MSS_3053 अर्धपीतमदिरा मणिपारी शोभतां कथमतीव तरुण्याः। चुम्बितैरधिकपाटलभासा पूरिताधरमयूखभरेण॥
MSS_3054 अर्धपीतस्तनं मातुर् आमर्दाक्लिष्टकेसरम्। प्रक्रीडितुं सिंहशिशुं बलात्कारेण कर्षति॥
MSS_3055 अर्धपुरुषे च मत्स्यः पारावतसंनिभश्च पाषाणः। मृद्भवति तत्र नीला दीर्घं कालं च बहुतोयम्॥
MSS_3056 अर्धप्रोथस्थिता रेखा दृश्यन्ते यस्य वाजिनः। तस्य मृत्युः समुद्दिष्टो दशमं प्राप्य वत्सरम्॥
MSS_3057 अर्धप्लुष्टं बहुभ्यः शवपिशितमुपाहृत्य हृष्टश्चिताभ्यो जातग्रासातिरेकः स्फुटतरधमनीनद्धशुष्कार्द्रकायः। प्रेतः संतर्ज्य दृष्ट्या कुटिलपरुषया मज्जनिष्कर्षशुष्कैर् आहन्त्याहारलुब्धान्मुहुरभिपततो जम्बुकानस्थिखण्डैः॥
MSS_3058 अर्धमीलितविलोलतारके सा दृशौ निधुवनक्लमालसा। यन्मुहूर्तमवहन्न तत्पुनस् तृप्तिरास्त दयितस्य पश्यतः॥
MSS_3059 तत्क्लमस्तमदिदीक्षत क्षणं तालवृन्तचलनाय नायकम्। तद्विधा हि भवदैवतं प्रिया वेधसोऽपि विदधाति चापलम्॥
MSS_3060 अर्धरात्रे दिनस्यार्धे त्वर्धचन्द्रेऽर्धभास्करे। रावणेन हृता सीता कृष्णपक्षे सिताष्टमी॥
MSS_3061 अर्धसिद्धेषु कार्येषु आत्मगुह्यं प्रकाशयेत्। स एव निधनं याति बकः कर्कटकाद्यथा॥
MSS_3062 अर्धस्मितेन विनिमन्त्र्य दशार्धबाणम् अर्धं विधूय वसनाञ्चलमर्धमार्गे। अर्धेन नेत्रविशिखेन निवृत्य सार्धम् अर्धार्धमेव तरुणी तरुणं चकार॥
MSS_3063 अर्धहस्तेन हीनस्तु भवेन्मध्यस्तुरङ्गमः। ततो हस्तेन हीनश्च हीन एव स्मृतो हयः॥
MSS_3064 अर्धाङ्गनापुंवपुषः पुरारेर् मूर्त्तिः श्रियं नौरिव वस्तनोतु। प्रेमातिभारादपरं यदर्धं ममज्ज शृङ्गाररसाम्बुराशौ॥
MSS_3065 अर्धाङ्गाहितपौर्वकीर्तिवनितादीव्यत्सितांशुप्रभं कैलासीकृतदिक्करीन्द्रशिरसि न्यस्तस्वपादाम्बुजम्। विश्वव्याप्यविनाशि शंकरपदं यायात्त्वदीयं यशो न स्यादस्य यदि क्षितीश भवतो दानादिकेभ्यो जनिः॥
MSS_3066 अर्धाङ्गुलपरीणाहजिह्वाग्रायासभीरवः। सर्वाङ्गक्लेशजननम् अबुधाः कर्म कुर्वते॥
MSS_3067 अर्धाचिता सत्वरमुत्थितायाः पदे पदे दुर्निमिते गलन्ती। कस्याश्चिदासीद् रशना तदानीम् अङ्गुष्ठमूलार्पितसूत्रशेषा॥
MSS_3068 अर्धाधीताश्च यैर्वेदास् तथा शूद्रान्नभोजनाः। ते द्विजाः किं करिष्यन्ति निर्विषा इव पन्नगाः॥
MSS_3069 अर्धासने समधिरोप्य सुरद्विपस्य शक्रोऽपि यद्युधि शचीं कवचीकरोति। धीरस्य तस्य सहते दशकन्धरस्य कः साहसैकरसिकः करवालधाराम्॥
MSS_3070 अर्धेन जलदश्यामम् अर्धेनातपपिङ्गलम्। अर्धनारीश्वराकारं न को मन्येत वासरम्॥
MSS_3071 अर्धोक्ते भयमागतोऽसि किमिदं कण्ठश्च किं गद्गदश् चाटोरस्य न च क्षणोऽयमनुपक्षिप्तेयमास्तां कथा। ब्रूहि प्रस्तुतमस्तु संप्रति महत् कर्णे सखीनां मुखैस् तृप्तिर्निर्भरमेभिरक्षरपदैः प्रागेव मे संभृता॥
MSS_3072 अर्धोद्गतेन कदली मृदुताम्रतलेन गर्भकोषेण। पिबति निदाघज्वरिता घनधारां करपुटेनैव॥
MSS_3073 अर्धोन्मीलितलोचनस्य पिबतः पर्याप्तमेकं स्तनं सद्यः प्रस्नुतदुग्धदिग्धमपरं हस्तेन संमार्जतः। मात्रा चाङ्गुलिलालितस्य वदने स्मेरायमाने मुहुर् विष्णोः क्षीरकणोरुधामधवला दन्तद्युतिः पातु वः॥
MSS_3074 अर्पयति प्रतिदिवसं प्रियस्य पथि लोचने बाला। निक्षिपति कमलमालाः कोमलमिव कर्तुमध्वानम्॥
MSS_3075 अर्पयन्त्यर्थिने प्राणान् न प्रणाममरातये। न नास्तीत्युत्तरं जातु सुहृदे सुमनोजनाः॥
MSS_3076 अर्पितं रसितवत्यपि नाम- ग्राहमन्ययुवतेर्दयितेन। उज्झति स्म मदमप्यपिबन्ती वीक्ष्य मद्यमितरा तु ममाद॥
MSS_3077 अर्पिताः प्रथमतस्त्वयि गावो गोपशावक इति प्रणयेन। दीयते पुनरिदं धनहीनैर् वेतनं गरुडकेतन चेतः॥
MSS_3078 अर्वागभ्येत्य गर्वादिव सरिदवरा सेयमित्युद्दिधीर्षाः कालिन्दीं कोपवेगाकलितहलहठोत्क्षेपिणः क्षेमहेतुः। तालाङ्कस्याशु दालारसविवशहृदः स्रंसदंसोत्तरीयं तिर्यग्व्यस्ताड्घ्रि भूयः सुवलनमथ लघूत्थानमाधावनं तत्॥
MSS_3079 अर्वाचीनवचः प्रपञ्चसुखिनां दुःशिक्षितानां पुरो गम्भीरं कविपुङ्गवस्य किमहो सर्वस्वमुद्धाट्यते। व्यर्थं कर्दमगन्धगौरवहृतग्रामीणगोष्ठीमुखे कोऽयं नाम सचेतनोऽस्ति य इह प्रस्तौति कस्तूरिकाम्॥
MSS_3080 अर्वाञ्चत्पञ्चशाखः स्फुरदुपरिजटामण्डलः संश्रितानां नित्यापर्णोऽपि तापत्रितयमपनयन् स्थाणुरव्यादपूर्वः। यः प्रोन्मीलत्कपर्दैः शिरसि विरचिताबालबन्धे द्युसिन्धोः पाथोभिर्लब्धसेकः फलति फलशतं वाञ्छितं भक्तिभाजाम्॥
MSS_3081 अलंकरोति यः श्लोकं शुक एव न मध्यमः। अलं करोति यः श्लोकं शुक एव नमध्यमः॥
MSS_3082 अलंकरोति हि जरा राजामात्यभिषग्यतीन्। विडम्बयति पण्यस्त्रीमल्लगायनसेवकान्॥
MSS_3083 अलंकर्तुं कर्णौ भृशमनुभवन्त्या नवरुजं ससीत्कारं तिर्यग्वलितवदनाया मृगदृशः। कराब्जव्यापारानतिसुकृतसारान् रसयतो जनुः सर्वश्लाघ्यं जयति ललितोत्तंस भवतः॥
MSS_3084 अलंकारः शङ्काकरनरकपालं परिजनो विशीर्णाङ्गो भृङ्गी वसु च वृष एको बहुवयाः। अवस्थेयं स्थाणोरपि भवति सर्वामरगुरोर् विधौ वक्रे मूर्ध्नि स्थितवति वयं के पुनरमी॥
MSS_3085 अलंकारप्रियो विष्णुर् जलधाराप्रियः शिवः। नमस्कारप्रियो भानुर् ब्राह्मणो भोजनप्रियः॥
MSS_3086 अलंकारभृतो रीतिमन्तः सिद्धा रसोन्नतौ। लक्षणैर्लक्षितात्मानः कृतिनो ननु केचन॥
MSS_3087 अलंकारो हि नारीणां क्षमा तु पुरुषस्य वा। दुष्करं तच्च वः क्षान्तं त्रिदशेषु विशेषतः॥
MSS_3088 यादृशी वः क्षमा पुत्र्यः सर्वासामविशेषतः। क्षमा दानं क्षमा यज्ञः क्षमा सत्यं च पुत्रिकाः॥
MSS_3089 क्षमा यशः क्षमा धर्मः क्षमायां विष्ठितं जगत्॥
MSS_3090 अलंकृतः काञ्चनकोटिमूल्यैर् महार्हरत्नैर्गजवाजिवाहैः। निमेषमात्रं लभते न जीवं कालेन काले शिखया गृहीतः॥
MSS_3091 अलंक्रियन्ते शिखिनः केकया मदरक्तया। वाचा विपश्चितोऽत्यर्थं माधुर्यगुणयुक्तया॥
MSS_3092 अलंक्रिया शक्तिसमन्वितानां तपोधनानां बलशक्तिरग्र्या। व्यापाददावानलवारिधारा प्रत्येह च क्षान्तिरनर्थशान्तिः॥
MSS_3093 अलं त्रिदिववार्तया किमिति सार्वभौमश्रिया विदूरतरवर्तिनी भवतु मोक्षलक्ष्मीरपि। कलिन्दगिरिनन्दिनीतटनिकुञ्जपुञ्जोदरे मनो हरति केवलं नवतमालनीलं महः॥
MSS_3094 अलं नलं रोद्धुममी किलाभवन् गुणा विवेकप्रमुखा न चापलम्। स्मरः स रत्यामनिरुद्धमेव यत् सृजत्ययं सर्गनिसर्ग ईदृशः॥
MSS_3095 अलं परिग्रहेणेह दोषवान् हि परिग्रहः। कृमिर्हि कोशकारस्तु बध्यते स्वपरिग्रहात्॥
MSS_3096 अलं वा बहु यो ब्रूते हितवाक्यावमानिनः। स तस्माल्लभते दोषं कपेः सूचीमुखो यथा॥
MSS_3097 अलं वा बहुवादेन यत्र यत्रानुरज्यसे। तत्र तत्रैव ते दुःखदावपावकपङ्क्तयः॥
MSS_3098 अलं विलङ्घ्य प्रियविज्ञ याच्ञां कृत्वापि वाम्यं विविधं विधेये। यशःपथादाश्रवतापदोत्थात् खलु स्खलित्वास्तखलोक्तिखेलात्॥
MSS_3099 अलं विलम्ब्य त्वरितुं हि वेला कार्ये किल स्थैर्यसहे विचारः। गुरूपदेशं प्रतिभेव तीक्ष्णा प्रतीक्षते जातु न कालमर्तिः॥
MSS_3100 अलं विवादेन यथा श्रुतं त्वया तथाविधस्तावदशेषमस्तु सः। ममात्र भावैकरसं मनः स्थितं न कामवृत्तिर्वचनीयमीक्षते॥
MSS_3101 अलं स्थित्वा श्मशानेऽस्मिन् गृध्रगोमायुसंकुले। कङ्कालबहुले घोरे सर्वप्राणिभयंकरे॥
MSS_3102 न पुनर्जीवितः कश्चित् कालधर्ममुपागतः। प्रियो वा यदि वा द्वेष्यः प्राणिनां गतिरीदृशी॥
MSS_3103 अलं हिमानीपरिदीर्णगात्रः समापितः फाल्गुनसंगमेन। अत्यन्तमाकाङ्क्षितकृष्णवर्त्मा भीष्मो महात्माजनि माघतुल्यः॥
MSS_3104 अलकतमः परिपीतं सुस्मितसुषमापुरस्कृतं मधुरम्। को न सुधानिधिसहजं सुमुखि मुखं हन्त संमनुताम्॥
MSS_3105 अलकाश्च खलाश्चैव मूर्ध्नि भीरुजनैर्धृताः। उपर्युपरि सत्कारेऽप्याविष्कुर्वन्ति वक्रताम्॥
MSS_3106 अलकेषु चूर्णभासः स्वेदलवाभान् कपोलफलकेषु। नवघनकौतुकिनीनां वारिकणान् पश्यति कृतार्थः॥
MSS_3107 अलक्तको यथा रक्तो नरः कामी तथैव च। हृतसारस्तथा सोऽपि पादमूले निपात्यते॥
MSS_3108 अलक्तको यथा रक्तो निष्पीड्य पुरुषस् तथा। अबलाभिर्बलाद् रक्तः पादमूले निपात्यते॥
MSS_3109 अलक्षितकुचाभोगं भ्रमन्ती नृत्यभूमिषु। स्मरेणापि सरोजाक्षी न लक्ष्यीक्रियते शरैः॥
MSS_3110 अलक्षितगतागतैः कुलवधूकटाक्षैरिव क्षणानुनयशीतलैः प्रणयकेलिकोपैरिव। सुवृत्तमसृणोन्नतैर्मृगदृशामुरोजैरिव त्वदीयतुरगैरिदं धरणिचक्रमाक्रम्यते॥
MSS_3111 अलक्ष्मीराविशत्येनं शयानमलसं नरम्। निःसंशयं फलं लब्ध्वा दक्षो भूतिमुपाश्नुते॥
MSS_3112 अलघुता जठरस्य कुचौ गता चरणचञ्चलता नयने गता। सखि विलोकय मे तनुचेष्टितं विनिमयप्रगतं नवयौवनम्॥
MSS_3113 अलघूपलपङ्क्तिशालिनीः परितो रुद्धनिरन्तराम्बराः। अधिरूढनितम्बभूमयो न विमुञ्चन्ति चिराय मेखलाः॥
MSS_3114 अलङ्घ्यं तत्तदुद्वीक्ष्य यद्यदुच्चैर्महीभृताम्। प्रियतां ज्यायसीं मा गान् महतां केन तुङ्गता॥
MSS_3115 अलङ्घ्यं सर्वेषामिह खलु फलं कर्मजनितं विपत् कर्मप्रैष्या व्यथयति न जातासि हृदयम्। यदज्ञाः कुर्वन्ति प्रसभमुपहासं धनमदाद् इदं त्वन्तर्गाढं परमपरितापं जनयति॥
MSS_3116 अलब्धं चैव लिप्सेत लब्धं रक्षेत् प्रयत्नतः। रक्षितं वर्धयेच्चैव वृद्धं पात्रेषु निक्षिपेत्॥
MSS_3117 अलब्धदुग्धादिरसो रसावहं तदुद्भवो निम्बरसं कृमिर्यथा। अदृष्टजैनेन्द्रवचोरसायनस् तथा कुतत्त्वं मनुते रसायनम्॥
MSS_3118 अलब्धमिच्छेद्दण्डेन लब्धं रक्षेदवेक्षया। रक्षितं वर्धयेद् वृद्ध्या वृद्धं पात्रेषु निक्षिपेत्॥
MSS_3119 अलब्धमीहेद्धर्मेण लब्धं यत्नेन पालयेत्। पालितं वर्धयेन्नीत्या वृद्धं पात्रेषु निक्षिपेत्॥
MSS_3120 अलब्धलिप्सा न्यायेन लब्धस्य च विवर्धनम्। परिवृद्धस्य विधिवत् पात्रे संप्रतिपादनम्॥
MSS_3121 अलब्धवेतनो लुब्धो मानी चाप्यवमानितः। क्रुद्धश्च कोपितोऽकस्मात् तथा भीतश्च भीषितः॥
MSS_3122 यथाभिलषितैः कामैर् भिन्द्यादेतांश्चतुर्विधान्। परपक्षे स्वपक्षे च यथावत् प्रशमं नयेत्॥
MSS_3123 अलब्धान्तः प्रवेशस्य तारमाक्रन्दतो बहिः। प्रभो करुणया कर्णे क्रियन्तां कृपणोक्तयः॥
MSS_3124 अलब्धे रागिणो लोका अहो लब्धे विरागिणः। हेमन्ते तापमीहन्ते हन्त ग्रीष्मे हिमं पुनः॥
MSS_3125 अलब्ध्वापि धनं राज्ञः संश्रिता यान्ति संपदम्। महाह्रदसमीपस्थं पश्य नीलं वनस्पतिम्॥
MSS_3126 अलब्ध्वा यदि वा लब्ध्वा नानुशोचन्ति पण्डिताः। आनन्तर्यं चारभते न प्राणानां धनायते॥
MSS_3127 अलभन्त नभःक्षेत्रे तारास्तरलकान्तयः। त्विषं तुषारबीजानां नूतनाङ्कुरशालिनाम्॥
MSS_3128 अलभ्यं लप्स्यमानेन तत्त्वं जिज्ञासुना चिरम्। जिगीषुणा ह्रियं त्यक्त्वा कार्यं कोलाहलो महान्॥
MSS_3129 अलभ्यं लब्धुकामस्य जनस्य गतिरीदृशी। अलब्धेषु मनस्तापः संचितार्थो विनश्यति॥
MSS_3130 अलभ्यलाभाय च लब्धवृद्धये यथार्हतीर्थप्रतिपादनाय च। यशस्विनं वेदविदं विपश्चितं बहुश्रुतं ब्राह्मणमेव वासय॥
MSS_3131 अलमतिचपलत्वात् स्वप्नमायोपमत्वात् परिणतिविरसत्वात् संगमेनाङ्गनायाः। इति यदि शतकृत्वस् तत्त्वमालोचयामस् तदपि न हरिणाक्षीं विस्मरत्यन्तरात्मा॥
MSS_3132 अलमथवा बहुवादैर् विरचय लोकानुरागनिर्बन्धम्। तत्रैकत्र समग्रं तन्निहितं यन्न जातु संनिहितम्॥
MSS_3133 अलमन्ध भुजायष्टिभ्रान्त्या भ्रातर्जडस्य ते। दंशाय दंदशूकोऽयं दंशमुद्रां न मुञ्चति॥
MSS_3134 अलमन्यथा गृहीत्वा न खलु मनस्विनि मया प्रयुक्तमिदम्। प्रायः समानविद्याः परस्परयशःपुरोभागाः॥
MSS_3135 अलमन्यैरुपालम्भैः कीर्तितैश्च व्यतिक्रमैः। पेशलं चानुरूपं च कर्तव्यं हितमात्मनः॥
MSS_3136 अलमप्रियाण्युदित्वा रुचिरार्थाः किमिह न स्थिता वाचः। अमृतमिति वचसि सत्यपि विषमिति हि किमुच्यते वारि॥
MSS_3137 अलमभिमुखैर्बद्धैर्भोगैरलं भ्रमिभिर्दृशोर् अलमविरलैर्गर्जोद्गारैरलं विषवृष्टिभिः। किमिह भुजगाः कोपावेगैरमीभिरमुद्रितैर् ननु भगवतस्तार्क्ष्यस्यैते वयं स्तुतिपाठकाः॥
MSS_3138 अलमलमघृणस्य तस्य नाम्ना पुनरपि सैव कथा गतः स कालः। कथय कथय वा तथापि दूति प्रतिवचनं द्विषतोऽपि माननीयम्॥
MSS_3139 अलमलमतिमात्रं साहसेनामुना ते त्वरितमयि विमुञ्च त्वं लतापाशमेनम्। चलितमपि निरोद्धुं जीवितं जीवितेशे क्षणमिह मम कण्ठे बाहुपाशं निधेहि॥
MSS_3140 अलमलमतिवृद्ध्या स्थीयतां तस्य पश्यस्य् अकरुण करभोरोर्भज्यते मध्यमेतत्। इति गुरुजघनाज्ञाचोदिता रोमराजिः स्तनयुगमसिताक्ष्या वक्तुमारोहतीव॥
MSS_3141 अलमलमनुगम्य प्रस्थितं प्राणनाथं प्रथमविरहशोके न प्रतीकार एषः। सपदि रमणयात्रा श्रेय इत्यारटन्त्या चरणपतनपूर्वं सा निरुद्धेव काञ्च्या॥
MSS_3142 अलमलमियमेव प्राणिनां पातकानां निरसनविषये या कृष्ण कृष्णेति वाणी। यदि भवति मुकुन्दे भक्तिरानन्दसान्द्रा विलुठति चरणाब्जे मोक्षसाम्राज्यलक्ष्मीः॥
MSS_3143 अलमात्मीयं विदितं विदितं धनिकस्य याचकोऽवहितः। चन्द्रं ब्रवीति चटकं चटकं चन्द्रं च लोभलोलमना॥
MSS_3144 अलमादिवराहेण वटुदासं परं स्तुमः। जगदुद्धरता येन न वक्रीकृतमाननम्॥
MSS_3145 अलमुदकेन तृणैर्वा मनस्विना प्राणधारणा कार्या। नासंस्कृतश्च पुरुषः प्राकृतसत्त्वः प्रणयितव्यः॥
MSS_3146 अललितगतिरुच्चैः स्थूलवक्राङ्गुलीकं वहति चरण युग्मं कन्धरां ह्रस्वपीनाम्। कपिलकचकलापा क्रूरचेष्टातिपीना द्विरदमदविगन्धिः स्वाङ्ककेऽनङ्कके च॥
MSS_3147 द्विगुणकटुकषायप्रायभुग् वीतलज्जा लुलदतिविपुलोष्ठी दुःखसाध्या प्रयोगे। बहिरपि बहुरोमात्यन्तमन्तर्विशालं वहति जघनरन्ध्रं हस्तिनी गद्गदोक्तिः॥
MSS_3148 अलसं मुखरं स्तब्धं क्रूरं व्यसनिनं शठम्। असंतुष्टमभक्तं च त्यजेद् भृत्यं नराधिपः॥
MSS_3149 अलसं वपुषि श्लथं दुकूले चपलं चेतसि धूसरं कपोले। चकितं नयने स्तने विलोलं तव नामश्रवणं तनूदरीणाम्॥
MSS_3150 अलसं विक्रमश्रान्तं विहतोपायचेष्टितम्। क्षयव्ययप्रवासैश्च श्रमेण विपरिद्रुतम्॥
MSS_3151 भीरुं मूर्खं स्त्रियं बालं धार्मिकं दुर्जनं पशुम्। मैत्रीप्रधानं कल्याणबुद्धिं सान्त्वेन साधयेत्॥
MSS_3152 अलसभुजलताभिर्नादृतो नागरीभिर् भवनदमनकानां नातिथिर्वा बभूव। त्वदरिनगरमध्ये संचरंश्चैत्रजन्मा जरदजगरपीतः क्षीयते गन्धवाहः॥
MSS_3153 अलसमधुरा स्निग्धा दृष्टिर्घनत्वमुपागता किसलयरुचिर्निस्ताम्बूलस्वभावधरोधरः। त्रिवलिवलया लेखोन्नेया घटन्त इवैकतः प्रकृतिसुभगा गर्भेणासौ किमप्युपपादिता॥
MSS_3154 अलसमुकुलिताक्षं वक्त्रमालोक्य तस्या मयि विलुलितचित्ते मूकभावं प्रपन्ने। श्रवणकुवलयान्तश्चारिणा षट्पदेन क्षणमनुगतनादं गीतमन्तः स्मरामि॥
MSS_3155 अलसयति गात्रमधिकं भ्रमयति चेतस्तनोति संतापम्। मोहं च मुहुः कुरुते विषमविषं वीक्षितं तस्याः॥
MSS_3156 अलसलुलितमुग्धान्यध्वसंपातखेदाद् अशिथिलपरिरम्भैर्दत्तसंवाहनानि। परिमृदितमृणालीदुर्बलान्यङ्गकानि त्वमुरसि मम कृत्वा यत्र निद्रामवाप्ता॥
MSS_3157 अलसवलितैः प्रेमार्द्रार्द्रैर्मुहुर्मुकुलीकृतैः क्षणमभिमुखैर्लज्जालोलैर्निमेषपराङ्मुखैः। हृदयनिहितं भावाकूतं वमद्भिरिवेक्षणैः कथय सुकृती कोऽयं मुग्धे त्वयाद्य विलोक्यते॥
MSS_3158 अलसविलसन्मुग्धस्निग्धस्मितं व्रजसुन्दरीम् अदनकदनस्विन्नं धन्यं महद्वदनाम्बुजम्। तरुणमरुणज्योत्स्नाकार्त्स्न्यस्मितस्नपिताधरं जयति विजयश्रेणीमेणीदृशां मदयन्महः॥
MSS_3159 अलसविलसितानामुल्लसद्भ्रूलतानां मसृणमुकुलितानां प्रान्तविस्तारितानाम्। प्रतिनयननिपाते किंचिदाकुञ्चितानां विविधमहमभूवं पात्रमालोकितानाम्॥
MSS_3160 अलसस्य कुतो विद्या अविद्यस्य कुतो धनम्। अधनस्य कुतो मित्रम् अमित्रस्य कुतः सुखम्॥
MSS_3161 अलसस्याल्पदोषस्य निर्विद्यस्याकृतात्मनः। प्रदानकाले भवति मातापि हि पराङ्मुखी॥
MSS_3162 अलसानपि न् न् रक्षेन् न कृतघ्नान् कदाचन। द्विषतोऽपि गुणाः काम्याः सुहृदोऽपि न दुर्गुणाः॥
MSS_3163 अलसारुणलोचनारविन्दां परिभोगोचितधूसरैकचेलाम्। शिथिलाकुलवेणिबन्धरम्याम् अबलामन्तिकशायिनीं दिदृक्षे॥
MSS_3164 अलसैर्मदेन सुदृशः शरीरकैः स्वगृहान् प्रति प्रतिययुः शनैः शनैः। अलघुप्रसारितविलोचनाञ्जलि- द्रुतपीतमाधवरसौघनिर्भरैः॥
MSS_3165 अलसो मन्दबुद्धिश्च सुखी च व्याधिपीडितः। निद्रालुः कामुकश्चैव षडेते शास्त्रवर्जिताः॥
MSS_3166 अलाबुं वर्तुलाकारं वार्ताकं कुन्दसंनिभम्। प्राणान्तेऽपि न चाश्नीयान् मसूरान्नं सवल्कलम्॥
MSS_3167 अलाबुबीजं त्रपुसस्य बीजं तस्यैव तोयेन च तन्निषिक्तम्। आलेपनाद्यैर्विधिवत् प्रयुक्तं हन्याद्विषं तक्षकसंभवं च॥
MSS_3168 अलाभात् पुरुषाणां हि भयात् परिजनस्य च। वधबन्धभयाच्चापि स्वयं गुप्ता भवन्ति ताः॥
MSS_3169 अलिकुलमञ्जुलकेशी परिमलबहुला रसावहा तन्वी। किशलयपेशलपाणिः कोकिलकलभाषिणी प्रियतमा मे॥
MSS_3170 अलिनीलालकलतं कं न हन्ति घनस्तनि। आननं नलिनच्छायनयनं शशिकान्ति ते॥
MSS_3171 अलिपटलैरनुयातां सहृदयहृदयज्वरं विलुम्पन्तीम्। मृगमदपरिमललहरीं समीर पामरपुरे किरसि॥
MSS_3172 अलिभिरञ्जनबिन्दुमनोहरैः कुसुमपङ्क्तिनिपातिभिरङ्कितः। न खलु शोभयति स्म वनस्थलीं न तिलकस्तिलकः प्रमदामिव॥
MSS_3173 अलियुवा विललास चिराय यस् त्रिदशशैवलिनीकमलोदरे। विधिवियोगनियोगवशीकृतो गततरौ स मरौ रमते कथम्॥
MSS_3174 अलिरनुसरति परिमलं लक्ष्मीरनुसरति नयगुणसमृद्धिम्। निम्नमनुसरति सलिलं विधिलिखितं बुद्धिरनुसरति॥
MSS_3175 अलिरयं नलिनीदलमध्यगः कमलिनीमकरन्दमदालसः। विधिवशात् परदेशमुपागतः कुटजपुष्परसं बहु मन्यते॥
MSS_3176 अलिर्मृगो वा नेत्रं वा यत्र किंचिद् विभासते। अरविन्दं मृगाङ्को वा मुखं वेदं मृगीदृशः॥
MSS_3177 अलिवलयैरलकैरिव कुसुमस्तबकैः स्तनैरिव वसन्ते। भान्ति लता ललना इव पाणिभिरिव किसलयैः सपदि॥
MSS_3178 अलीक एव त्वद्भावो मद्भावोऽलीक एव च। अनुभूतोऽप्यसद्रूपः स्वप्ने स्वमरणं यथा॥
MSS_3179 अलीकरूपो यदि मध्यभागः पयोधराकारभृतश्च केशाः। उत्सङ्गशोभापि सरोरुहाक्ष्याः करस्य शोभां कलयेन्न कस्मात्॥
MSS_3180 अलीकव्यामुक्तप्रचुरकबरीबन्धनमिषाद् उदञ्चद्दोर्वल्लीद्वयधृतपरीवेशनिहितः। अयं जृम्भारम्भस्फटिकशुचिदन्तांशुनिचयो मुखेन्दुर्गौराङ्ग्या गलितमृगज्ञक्ष्मा विजयते॥
MSS_3181 अलीनां मालाभिर्विरचितजटाभारमहिमा परागैः पुष्पाणामुपरचितभस्मव्यतिकरः। वनानामाभोगे कुसुमवति पुष्पोच्चयपरो मरुन् मन्दं मन्दं विचरति परिव्राजक इव॥
MSS_3182 अलुप्तसत्त्वकोशानां महत्त्वं महतां हि किम्। आकर्णितां परस्यार्तिं न चेच्छिन्दन्ति तत्क्षणम्॥
MSS_3183 अलुब्धैः सह सौहार्दं पण्डितैः सह संकथा। उत्तमैः सह सङ्गश्च विधेयाः सुखमिच्छता॥
MSS_3184 अलोभः परमं वित्तम् अहिंसा परमं तपः। अमाया परमा विद्या निरवद्या मनीषिणाम्॥
MSS_3185 अलोमशं पूर्णशशाङ्कशोभं मुखं तु यूनां कतिचिद् दिनानि। जाते ततः श्मश्रुविशालजाले शेवाललीनाब्जतुलां बिभर्ति॥
MSS_3186 अलौकिकमहालोकप्रकाशितजगत्त्रयः। स्तूयते देव सद्वंशमुक्तारत्नं न कैर्भवान्॥
MSS_3187 अलौल्यमारोग्यमनिष्ठुरत्वं गन्धः शुभो मूत्रपुरीषमल्पम्। कान्तिः प्रसादः स्वरसौम्यता च योगप्रवृत्तेः प्रथमं हि चिह्नम्॥
MSS_3188 अल्पं किंचिच्छ्रियं प्राप्य नीचो गर्वायते लघु। पद्मपत्रतले भेको मन्यते दण्डधारिणम्॥
MSS_3189 अल्पं दर्पबलं दैत्य स्थिरमक्रोधज बलम्। हतस्त्वं दर्पजैर्दोषैर् हित्वा यो भाषसे क्षमाम्॥
MSS_3190 अल्पं निर्मितमाकाशम् अनालोच्यैव वेधसा। इदमेवंविधं भावि भवत्याः स्तनजृम्भनम्॥
MSS_3191 अल्पतोऽधिकतः साध्यं लघुनैव प्रसाधयेत्। भूप्रदक्षिणतोऽहल्यां गौतमः कपिलां भ्रमन्॥
MSS_3192 अल्पतोयश्चलत्कुम्भो ह्यल्पदुग्धाश्च धेनवः। अल्पविद्यो महागर्वी कुरूपी बहुचेष्टितः॥
MSS_3193 अल्पप्रभोस्तु सेवायां भुक्तिमात्रं प्रयोजनम्। अनुग्रहमजामूल्यं निग्रहं प्राणसंकटम्॥
MSS_3194 अल्पमप्यवमन्येत न शत्रुर्बलदर्पितः। रामेण रामः शिशुना ब्राह्मण्यदययोज्झितः॥
MSS_3195 अल्पश्रुतलव एव प्रायः प्रकटयति वाग्विभवमुच्चैः। सर्वत्र कुनट एव हि नाटकमधिकं विडम्बयति॥
MSS_3196 अल्पसारोऽपि यो मोहाद् विस्तारं कर्तुमिच्छति। पश्चाच्छोचति दुर्बुद्धिर् नालिकेरबको यथा॥
MSS_3197 अल्पाक्षररमणीयं यः कथयति निश्चितं स खलु वाग्मी। बहुवचनमल्पसारं यः कथयति विप्रलापी सः॥
MSS_3198 अल्पानामपि वस्तूनां संहतिः कार्यसाधिका। तृणैर्गुणत्वमापन्नैर् बध्यन्ते मत्तदन्तिनः॥
MSS_3199 अल्पापकारमपि पार्श्वगतं निहन्ति नीचो न दूरमसमागसमप्यरातिम्। श्वा निर्दशत्युपलमन्तिकमापतन्तं तत्त्यागिनं न तु विदूरगमुग्ररोषः॥
MSS_3200 अल्पायां वा महत्यां वा सेनायामिति निश्चयः। हर्षो योधगणस्यैको जयलक्षणमुच्यते॥
MSS_3201 अल्पाश्च गुणाः स्फीता भवन्ति गुणसमुदितेषु पुरुषेषु। श्वेतगिरिशिखरकेष्विव निशासु चन्द्रांशवः पतिताः॥
MSS_3202 अल्पाश्रयं समासाद्य महानप्यल्पको भवेत्। गजेन्द्रः पर्वताकारो यथा दर्पणमाश्रितः॥
MSS_3203 अल्पीयःस्खलनेन यत्र पतनं कृच्छ्रेण यत्रोन्नतिर् द्वारे वेत्रलतावितानगहने कष्टः प्रवेशक्रमः। हे सारङ्ग मनोरमा वनभुवस्त्यक्त्वा विशेषार्थिना किं भूभृत्कटकस्थितिव्यसनिना व्यर्थं खुराः शातिताः॥
MSS_3204 अल्पीयसामेव निवासभूमि- त्यागाद्विपत्तिर्महतां न जातु। रत्नाकरात् सन्मणयोऽभियान्ति राज्ञां शिरः काकमुखानि भेकाः॥
MSS_3205 अल्पीयसैव पयसा यत्कुम्भः पूर्यते प्रसिद्धं तत्। ब्राह्मं तेजः पश्यत कुम्भोद्भूतः पपौ वार्धिम्॥
MSS_3206 अल्पेच्छुर्धृतिमान् प्राज्ञश् छायेवानुगतः सदा। आदिष्टो न विकल्पेत स राजवसतिं वसेत्॥
MSS_3207 अल्पेन विभवेनैव व्ययाधिक्यं न युक्तितः। क्षीणेन वाससाच्छन्ने पादविस्तारणं यथा॥
MSS_3208 अल्पेनापि सुरक्तेन साधनेन प्रयोजनम्। ओष्ठद्वयसहायेन कान्तास्येन जगज्जितम्॥
MSS_3209 अल्पेनैव गुणेन हि कश्चिल्लोके प्रसिद्धिमुपयाति। एकेन करेण गजः करी न सूर्यः सहस्रेण॥
MSS_3210 अल्पेऽपि नृपतिदत्ते प्रतिश्रुते वापि दातुमेतेन। उत्थायाशीर्देया क्वचिदुपविश्यापि परिषदौचित्यात्॥
MSS_3211 अल्पेऽप्यपकृते मोहान् न शान्तिमुपगच्छति। तादृशैः संगतं नीचैर् नृशंसैरकृतात्मभिः। निशाम्य निपुणं बुद्ध्या विद्वान् दूराद् विवर्जयेत्॥
MSS_3212 अल्पे वयसि हे बाले कुचयोः पतनः कुतः। अधस्तात् खनने मूढ गिरयो न पतन्ति किम्॥
MSS_3213 अल्पोऽपि ह्यरिरत्यन्तं वर्धमानपराक्रमः। वल्मीको मूलज इव ग्रसते वृक्षमन्तिकात्॥
MSS_3214 अवंशपतितो राजा मूर्खपुत्रश्च पण्डितः। अधनी हि धनं प्राप्य तृणवन्मन्यते जगत्॥
MSS_3215 अवकाशः सुवृत्तानां हृदयान्तर्न योषिताम्। इतीव विहितौ धात्रा सुवृत्तौ तद्बहिः कुचौ॥
MSS_3216 अवकेशिनोऽस्य युक्तं जानामि तरोरशोक इति नाम। फलपाकविधुरितात्मा यतोऽन्यथासौ सशोकः स्यात्॥
MSS_3217 अवक्रस्तारकाधीशः परिपूर्णप्रियोदयः। प्राचीं दिशमतिक्रम्य पतनं प्रतिपद्यते॥
MSS_3218 अवक्रे मांसहीने च वाजिजङ्घे सुशोभने। कूर्चं समं सुसंधि स्याद् ग्रन्थिव्रणविवार्जितम्॥
MSS_3219 अवगच्छति मूढचेतनः प्रियनाशं हृदि शल्यमर्पितम्। स्थिरधीस्तु तदेव मन्यते कुशलद्वारतया समुद्धृतम्॥
MSS_3220 अवगम्य कथीकृतं वपुः प्रियबन्धोस्तव निष्फलोदयः। बहुलेऽपि गते निशाकरस् तनुतां दुःखमनङ्ग मोक्ष्यति॥
MSS_3221 अवचनं वचनं प्रियसंनिधाव् अनवलोकनमेव विलोकनम्। अवयवावरणं च यदञ्चल- व्यतिकरेण तदङ्गसमर्पणम्॥
MSS_3222 अवचयपरिभोगवन्ति हिंस्रैः सहचरितान्यमृगाणि काननानि। अभिदधुरभितो मुनिं वधूभ्यः समुदितसाध्वसविक्लवं च चेतः॥
MSS_3223 अवचितकुसुमा विहाय वल्लीर् युवतिषु कोमलमाल्यमालिनीषु। पदमुपदधिरे कुलान्यलीनां नपरिचयो मलिनात्मनां प्रधानम्॥
MSS_3224 अवचितबलिपुष्पा वेदिसंमार्गदक्षा नियमविधिजलानां बर्हिषां चोपनेत्री। गिरिशमुपचचार प्रत्यहं सा सुकेशी नियमितपरिखेदा तच्छिरश्चन्द्रपादैः॥
MSS_3225 अवजितमधुना तवाहमक्ष्णो रुचिरतयेत्यवनम्य लज्जयेव। श्रवणकुवलयं विलासवत्या भ्रमररुतैरुपकर्णमाचचक्षे॥
MSS_3226 अवज्ञया दीयते यत् तथैवाश्रद्धयापि च। तदाहुरधमं दानं मुनयः सत्यवादिनः॥
MSS_3227 अवज्ञया न दातव्यं कस्य चिल्लीलयापि वा। अवज्ञया कृतं हन्याद् दातारं नात्र संशयः॥
MSS_3228 अवज्ञया यदहसदुच्चकैर्बलः समुल्लसद्दशनमयूखमण्डलः। रुषारुणीकृतमपि तेन तत्क्षणं निजं वपुः पुनरनयन्निजां रुचिम्॥
MSS_3229 अवज्ञातोऽपि दुष्टेन गुणो दोषो न मन्यते। नहि चम्पकसौगन्ध्यं पूतिर्भृङ्गावहेलया॥
MSS_3230 अवज्ञानसहस्रैस्तु दोषाः कष्टतरा धने। धने सुखकला या च सापि दुःखैर्विधीयते॥
MSS_3231 अवज्ञास्फुटितं प्रेम समीकर्तुं क ईश्वरः। संधिं न याति स्फुटितं लाक्षालेपेन मौक्तिकम्॥
MSS_3232 अवतारा ह्यसंखेया हरेः सत्त्वनिधेर्द्विजाः। यथा विदासिनः कुल्याः सरसः स्युः सहस्रशः॥
MSS_3233 अवति निखिललोकं यः पितेवादृतात्मा दहति दुरितराशिं पावको वेन्धनौकम्। वितरति शिवसौख्यं हन्ति संसारशत्रुं विदधतु शुभबुद्ध्या तं बुधा धर्ममत्र॥
MSS_3234 अवतु वः सवितुस्तुरगावली स्फुरति मध्यगतारुणनायका। समभिलम्भिततुङ्गपयोधरा मरकतैकलतेव नभःश्रियः॥
MSS_3235 अवद्यजम्बालगवेषणाय कृतोद्यमानां खलसैरिभाणाम्। कवीन्द्रवाङ्निर्जरनिर्झरिण्यां संजायते व्यर्थमनोरथत्वम्॥
MSS_3236 अवद्यमुक्ते पथि यः प्रवर्तते प्रवर्तयत्यन्यजनं च निःस्पृहः। स सेवितव्यः स्वहितैषिणा गुरुः स्वयं तरंस्तारयितुं क्षमः परम्॥
MSS_3237 अवधानेन मौनेन काषायेण जटाजिनैः। विश्वासयित्वा द्वेष्टारम् अवलुम्पेद् यथा वृकः॥
MSS_3238 अवधारय धर्मेषु प्रधानमवधानतः। निर्भरानन्दकन्दाय गोविन्दाय मनोऽर्पय॥
MSS_3239 अवधार्य कार्यगुरुतामभवन् न भयाय सान्द्रतमसंतमसम्। सुतनोः स्तनौ च दयितोपगमे तनुरोमराजिपथवेपथवे॥
MSS_3240 अवधिदिनावधिजीवाः प्रसीद जीवन्तु पथिकजनजायाः। दुर्लङ्घ्यवर्त्मशैलौ स्तनौ पिधेहि प्रपापालि॥
MSS_3241 अवधिदिवसः प्राप्तश्चायं तनोर्विरहस्य वा रविरयमुपैत्यस्तं सख्यो ममापि च जीवितम्। तदलमफलैराशाबन्धैः प्रसीद नमोऽस्तु ते हृदय सहसा पाकोत्पीडं विडम्बय दाडिमम्॥
MSS_3242 अवधिदिवसः सोऽयं नात्रागतः किमियत् क्षणं वितर नयने पश्यैतन्मे पुरः सखि साहसम्। इयमियमहं रूढज्वालाकरालितरोदसीं मलयजरसाभ्यक्तैरङ्गैः पताम्यभि कौमुदीम्॥
MSS_3243 अवधीरणां कृतवती भवती मयि यत्कुकर्ममहिमा स हि मे। यदि चातको न लभतेऽम्बु घनाद् वचनीयता भवति काम्बुमुचः॥
MSS_3244 अवधीरय धनविकलं कुरु गौरवमकृशसंपदः पुंसः। अस्मादृशं हि मुग्धे धनसिद्ध्यै रूपनिर्माणम्॥
MSS_3245 अवधूतप्रणिपाताः पश्चात् संतप्यमानमनसोऽपि। निभृतैर्व्यपत्रपन्ते दयितानुनयैर्मनस्विन्यः॥
MSS_3246 अवधूयारिभिर्नीता हरिणैस्तुल्यवृत्तिताम्। अन्योन्यस्यापि जिह्रीमः किं पुनः सहवासिनाम्॥
MSS_3247 अवधेहि क्षणमेहि भ्रातर्भावज्ञ भावय गिरं नः। चरमे चकास्ति चेतसि मूकस्वप्नोपमो भावः॥
MSS_3248 अवधौ दिवसावसानकाले भवनद्वारि विलोचने दधाना। अवलोक्य समागतं तदा माम् अथ रामा विकसन्मुखी बभूव॥
MSS_3249 अवध्यं वाथवागम्यम् अकृत्यं नास्ति किंचन। लोके बुद्धिमतामत्र तस्मात्तां योजयाम्यहम्॥
MSS_3250 अवध्या ब्राह्मणा गावो स्त्रियो बालाश्च ज्ञातयः। येषां चान्नानि भुञ्जीत ये च स्युः शरणागताः॥
MSS_3251 अवध्यैरिन्दुपादानाम् असाध्यैश्चन्दनाम्भसाम्। देहोष्मभिः सुबोधं ते सखि कामातुरं मनः॥
MSS_3252 अवध्यो ब्राह्मणो बालः स्त्री तपस्वी च रोगभाक्। येषां चान्नानि भुक्तानि ये च स्युः शरणं गताः॥
MSS_3253 अवध्यो ब्राह्मणो बालः स्त्री तपस्वी च रोगभाक्। विहिता व्यङ्गिता तेषाम् अपराधे गरीयसि॥
MSS_3254 अवनतवदनेन्दुरिच्छतीव व्यवधिमधीरतया यदस्थितास्मै। अहरत सुतरामतोऽस्य चेतः स्फुटमभिभूषयति स्त्रियस्त्रपैव॥
MSS_3255 अवनतशिरसः प्रयाम शीघ्रं पथि वृषभा इव वर्षताडिताक्षाः। मम हि सदसि गौरवप्रियस्य कुलजनदर्शनकातरं हि चक्षुः॥
MSS_3256 अवनम्य वक्षसि निमग्नकुच- द्वितयेन गाढमुपगूढवता। दयितेन तत्क्षणचलद्रशना- कलकिंकिणीरवमुदासि वधूः॥
MSS_3257 अवनौ शनैः शनैस्त्वं निदधासि पदद्वयं स्वस्य। लक्ष्यं पश्यसि न वदसि भजसि जलं बक ततोऽसि सितः॥
MSS_3258 अवन्तिः काव्यमानर्च भर्चोर्मौखरिशेखरः (?)। शिष्यो बाणश्च संक्रान्तकान्तवेद्यवचाः कविः॥
MSS_3259 अवन्तिनाथोऽयमुदग्रबाहुर् विशालवक्षास्तनुवृत्तमध्यः। आरोप्य चक्रभ्रममुष्णतेजास् त्वष्ट्रेव यत्नोल्लिखितो विभाति॥
MSS_3260 अवन्ति ये जनकसमा मुनीश्वराश् चतुर्विधं गणमनवद्यवृत्तयः। स्वदेहवद्दलितमदाष्टकारयो भवन्तु ते मम गुरवो भवान्तकाः॥
MSS_3261 अवन्ध्यं दिवसं कुर्याद् धर्मतः कामतोऽर्थतः। गते हि दिवसे तस्मिंस् तदूनं तस्य जीवितम्॥
MSS_3262 अवन्ध्यकोपस्य विहन्तुरापदां भवन्ति वश्याः स्वयमेव देहिनः। अमर्षशून्येन जनस्य जन्तुना न जातहार्देन न विद्विषादरः॥
MSS_3263 अवमानहतं यच्च दत्तमश्रद्धया धनम्। ऊषरे निष्फलं बीजं क्षिप्तमक्षिप्तमेव तत्॥
MSS_3264 अवमानारणिमथितं दुर्वागिन्धनविवर्धितज्वालम्। सत्पुरुषाः कोपाग्निं ज्ञानाम्बुघटैः प्रशमयन्ति॥
MSS_3265 अवमानेन महतां प्रहर्षक्रोधविस्मयैः। तपांसि क्षयमायान्ति यशांसीव सुदुर्नयैः॥
MSS_3266 अवमुक्तमपक्रान्तमुख्यं तन्न क्षमं युधि। पितृपैतामहं मौलं तत् क्रुद्धं सान्त्वितं क्षमम्॥
MSS_3267 अवयः केवलकवयः कीराः स्युः केवलं धीराः। वीराः पण्डितकवयस् तानवमन्ता तु केवलं गवयः॥
MSS_3268 अवयवेषु परस्परबिंबितेष्व् अतुलनिर्मलकान्तिषु तत्तनोः। अयमयं प्रविभाग इति स्फुटं जगति निश्चिनुते चतुरोऽपि कः॥
MSS_3269 अवलम्बितविष्णुपदः कर्षितजनचक्षुरतुलगतिः। पत्रमयोऽपि पदार्थः पतङ्गतामेति गुणयोगात्॥
MSS_3270 अवलिप्तेषु मूर्खेषु रौद्रसाहसिकेषु च। तथैवापेतधर्मेषु न मैत्रीमाचरेद् बुधः॥
MSS_3271 अवलेपमनङ्गस्य वर्धयन्ति बलाहकाः। कर्शयन्ति तु धर्मस्य मारुतोद्धूतशीकराः॥
MSS_3272 अवलोकनमपि सुखयति कुवलयदलचारुचपलनयनायाः। किं पुनरलकचलद्द्युति- सरभसमालिङ्गनं तन्व्याः॥
MSS_3273 अवलोकितमनुमोदित- मालिङ्गितमङ्गनाभिरनुरागैः। अधिवृन्दावनकुञ्जं मरकतपुञ्जं नमस्यामः॥
MSS_3274 अवलोक्य नर्तितशिखण्डिमण्डलैर् नवनीरदैर्निचुलितं नभस्तलम्। दिवसेऽपि वञ्जुलनिकुञ्जमित्वरी विशति स्म वल्लभवतंसितं रसात्॥
MSS_3275 अवलोक्य स्तनौ वध्वा गुञ्जाफलविभूषितौ। निःश्वस्य रोदिति क्लिष्टा कुतो व्याधकटुम्बिनी॥
MSS_3276 अवशेन्द्रियचित्तानां हस्तिस्नानमिव क्रिया। दुर्भगाभरणप्रायो ज्ञानं भारः क्रियां विना॥
MSS_3277 अवश्यं कोपाग्निस्तव सुतनु निर्वास्यति चिरात् स्वशोभामारूढं मुखमपि च ते हास्यति शुचम्। भवद्गोष्ठीशून्या मम तु दिवसा यान्ति य इमे न तेषामावृत्तिः पुनरपि मनो दूयत इति॥
MSS_3278 अवश्यं निधनं सर्वैर् गन्तव्यमिह मानवैः। अवश्यभाविन्यर्थे वै संतापो नेह विद्यते॥
MSS_3279 अवश्यं पितुराचारं पुत्रः समनुवर्तते। नहि केतकवृक्षस्य भवत्यामलकीफलम्॥
MSS_3280 ... ... ... ... ... ...। अवश्यं प्राणिनां प्राणा रक्षितव्या यथाबलम्॥
MSS_3281 अवश्यं भाविनं नाशं भावित्वाद् विध्युपस्थितम्। अयमेव हि ते कालः पूर्वमासीदनागतः॥
MSS_3282 अवश्यं भाविनो भावा भवन्ति महातमपि। नग्नत्वं नीलकण्ठस्य महाहिशयनं हरेः॥
MSS_3283 अवश्यंभाविभावानां प्रतीकारो भवेद् यद। तदा दुःखैर्न बाध्यन्ते नलरामयुधिष्ठिराः॥
MSS_3284 अवश्यं यातारश्चिरतरमुषित्वापि विषया वियोगे को भेदस्त्यजति न जनो यत् स्वममून्। व्रजन्तः स्वातन्त्र्यादतुलपरितापाय मनसः स्वयं त्यक्ता ह्येते शमसुखमनन्तं विदधति॥
MSS_3285 अवश्यं लभते कर्ता फलं पापस्य कर्मणः। घोरं पर्यागते काले द्रुमः पुष्पमिवार्तवम्॥
MSS_3286 अवश्यकारणैः प्राणान् धारयत्येव चातकः। प्रार्थनाभङ्गभीतोऽपि शक्रादपि न याचते॥
MSS_3287 अवश्यगत्वरैः प्राणैर् मृत्युकाले महात्मनाम्। परोपकारश्चेत् कश्चित् सिध्येत् तदमृतं मृतम्॥
MSS_3288 अवश्यनिष्पत्तिमहाफलाढ्याम् अदीर्घसूत्रां परिणामकल्याम्। कामं व्ययायासकरीमुपेयान् न त्वेव जातु क्षयदोषयुक्ताम्॥
MSS_3289 अवश्यभव्येष्वनवग्रहग्रहा यया दिशा धावति वेधसः स्पृहा। तृणेन वात्येव तयानुगम्यते जनस्य चित्तेन भृशावशात्मना॥
MSS_3290 अवश्यमायान्ति वशं विपश्चिताम् उपायसंदंशबलेन संपदः। भवत्युदारं विधिवत् प्रयोजिते फलं हि राज्ञां क्वचिदर्थसिद्धये॥
MSS_3291 अवश्यमिन्द्रियैस्तात वर्तितव्यं स्वगोचरे। चण्डरागस्तु यस्तत्र तं बुधः परिवर्जयेत्॥
MSS_3292 अवश्यमेव भोक्तव्यं कर्मणां त्वक्षयं फलम्। नाभुक्तं क्षीयते कर्म कल्पकोटिशतैरपि॥
MSS_3293 अवश्यमेव भोक्तव्यं कृतं कर्म शुभाशुभम्। कृतकर्मक्षयो नास्ति कल्पकोटिशतैरपि॥
MSS_3294 अवश्यायकणैः प्राणान् संधारयति तित्तिरिः। याच्ञाभङ्गभयाद् भीतो न दैवमपि याचते॥
MSS_3295 अवसरपठितं सर्वं सुभाषितत्वं प्रयाति यत् किंचित्। चाषः प्रयाणसमये खरनिनदो मङ्गलो भवति॥
MSS_3296 अवसरपठितं सर्वं सुभाषितत्वं प्रयात्यसूक्तमपि। क्षुधि कदशनमपि नितरां भोक्तुः संपद्यते स्वादु॥
MSS_3297 अवसरपठिता वाणी गुणगणरहितापि शोभते पुंसाम्। रतिसमये रमणीनां भूषणहानिस्तु भूषणं भवति॥
MSS_3298 अवसरमधिगम्य तं हरन्त्यो हृदयमयत्नकृतोज्ज्वलस्वरूपाः। अवनिषु पदमङ्गनास्तदानीं न्यदधत विभ्रमसंपदोऽङ्गनासु॥
MSS_3299 अवसितं हसितं प्रसितं मुदा विलसितं ह्रसितं स्मरभासितम्। न समदाः प्रमदा हतसंमदाः पुरहितं विहितं न समीहितम्॥
MSS_3300 अवस्कन्दप्रदानस्य सर्वे कालाः प्रकीर्तिताः। व्यसने वर्तमानस्य शत्रोच्छिद्रान्वितस्य च॥
MSS_3301 अवस्कन्दभयाद् राजा प्रजागरकृतश्रमम्। दिवासुप्तं सदा हन्यान् निद्राव्याकुलसैनिकम्॥
MSS_3302 अवस्था पूज्यते राजन् न शरीरं शरीरिणाम्। तदा वनचरो राम इदानीं नृपतां गतः॥
MSS_3303 अवाकिरन् वयोवृद्धास् तं लाजैः पौरयोषितः। पृषतैर्मन्दरोद्धूतैः क्षीरोर्मय इवाच्युतम्॥
MSS_3304 अवाक्षिरास्तमस्यन्धे किल्बिषी नरकं पतेत्। यः प्रश्नं वितथं ब्रूयात् पृष्टः सन् धर्मनिश्चये॥
MSS_3305 अवाच्यवादांश्च बहून् वदिष्यन्ति तवाहिताः। निन्दन्तस्तव सामर्थ्यं ततो दुःखतरं नु किम्॥
MSS_3306 अवाप सापत्रपतां स भूपतिर् जितेन्द्रियाणां धुरि कीर्तितस्थितिः। असंवरे शम्बरवैरिविक्रमे क्रमेण तत्र स्फुटतामुपेयुषि॥
MSS_3307 अवापुस्तापमत्यर्थं शफर्यः पल्वलोदके। पुत्रक्षेत्रादिसक्तेन ममत्वेन यथा गृही॥
MSS_3308 अवाप्तः प्रागल्भ्यं परिणतरुचः शैलतनये कलङ्को नैवायं विलसति शशाङ्कस्य वपुषि। अमुष्येयं मन्ये विगलदमृतस्यन्दशिशिरे रतिश्रान्ता शेते रजनिरमणी गाढमुरसि॥
MSS_3309 अवाप्तैर्द्राघिम्णा परिचयमुदन्वत्तटभुवाम् असौ भाति श्यामद्युतिभिरुदकैर्मेखलभुवः। अगस्त्यस्याकार्षीद् वचनमिति कोपादुदधिना गृहीतः केशेषु प्रसभमिव विन्ध्यक्षितिधरः॥
MSS_3310 अवाप्यते वा किमियद्भवत्या चित्तैकपद्यामपि विद्यते यः। यत्रान्धकारः किल चेतसोऽपि जिह्मेतरैर्ब्रह्म तदप्यवाप्यम्॥
MSS_3311 अवाप्यान् कामयस्वार्थान् नानवाप्यान् कदाचन। प्रत्युत्पन्नाननुभवन् मा शुचस्त्वमनागतान्॥
MSS_3312 अवामभागेन यदा वलित्वा श्वा पृष्ठकण्डूतिमपाकरोति। तदह्नि तत्रैव कृतान्तगेहे रोगाभिभूतो नियतं प्रयाति॥
MSS_3313 अवालुकाश्लक्ष्णमृदा पूरिते गर्तशोधनम्। कोदण्डार्धमिते खाते जलसिक्ते वपेत्तरुम्। कदलीक्षीरिणौ रोप्यौ मूले दत्त्वा तु गोमयम्॥
MSS_3314 अवाहिता विनश्यन्ति सर्वकर्मक्षमा अपि। कृशा व्याधिपरीताङ्गा जायन्तेऽत्यन्तवाहनात्॥
MSS_3315 अविकारिणमपि सज्जनम् अनिशमनार्यः प्रबाधतेऽत्यर्थम्। कमलिन्या किमिह कृतं हिमस्य यत्तां सदा दहति॥
MSS_3316 अविकृतकृतभौमरवा सुस्थानस्था सुचेष्टिता वामे। यात्रासु दृष्टमात्रा दुर्गा दुर्गाणि तारयति॥
MSS_3317 अविक्रियां चैव समाश्रिताः समं हरन्ति जालं मम पक्षिणो ह्यमी। विवादमेष्यन्ति परस्परं यदा समागमिष्यन्ति च मद्वशं तदा॥
MSS_3318 अविक्रेयं लवणं पक्वमन्नं दधि क्षीरं मधु तैलं घृतं च। तिला मांसं मूलफलानि शाकं रक्तं वासः सर्वगन्धा गुडश्च॥
MSS_3319 अविग्रहस्याप्यतुलेन हेतुना समेतभिन्नद्वयमूर्ति तिष्ठतः। तवैव नान्यस्य जगत्सु दृश्यते विरुद्धवेषाभरणस्य कान्तता॥
MSS_3320 अविचारयतो युक्तिकथनं तुषखण्डनम्। नीचेषूपकृतं राजन् बालुकास्विव मूत्रितम्॥
MSS_3321 अविचारेण यत् कर्म कृतं तन्मर्मकृन्तनम्। प्रसह्य सीताहरणाद् अतीता रावणश्रियः॥
MSS_3322 अविजित्य य आत्मानम् अमात्यान् विजिगीषते। अमित्रान् वाजितामात्यः सोऽवशः परिहीयते॥
MSS_3323 अविज्ञातप्रबन्धस्य वचो वाचस्पतेरपि। व्रजत्यफलतामेव नयद्रुह इवेहितम्॥
MSS_3324 अविज्ञातप्रयुक्तेन धर्षिता मम वाससा। संवृता शरदभ्रेण चन्द्रलेखेव शोभते॥
MSS_3325 अविज्ञातविशेषस्य सर्वतेजोऽपहारिणः। स्वामिनो निर्विवेकस्य तमसश्च किमन्तरम्॥
MSS_3326 अविज्ञातस्य विज्ञानं विज्ञातस्य च निश्चयः। आरम्भः कर्मणां शश्वद् आरब्धस्यान्तदर्शनम्॥
MSS_3327 अविज्ञातस्य विज्ञानं विज्ञातस्य विनिश्चयः। अर्थद्वैधस्य संदेहच् छेदनं शेषदर्शनम्॥
MSS_3328 अविज्ञातावसक्तेन दूषिता मम वाससा। छादिता शरदभ्रेण चन्द्रलेखेव दृश्यते॥
MSS_3329 अविज्ञाते परे तत्त्वे शास्त्राधीतिस्तु निष्फला। विज्ञातेऽपि परे तत्त्वे शास्त्राधीतिस्तु निष्फला॥
MSS_3330 अविज्ञातो धृतः खङ्गः शुभसंपत्तिनाशकः। विज्ञातः सकलैश्वर्यदायको भवति प्रभोः। तस्मात् तेषां गुणान् वक्ष्ये यथोक्तं मुनिपुंगवैः॥
MSS_3331 अविज्ञानाद् राज्ञो भवति मतिहीनः परिजनस् ततस्तत्प्राधान्याद् भवति न समीपे बुधजनः। बुधैस्त्यक्ते राज्ये भवति हि न नीतिर्गुणवती प्रनष्टायां नीतौ सनृपमवशं नश्यति कुलम्॥
MSS_3332 अविज्ञाय फलं यो हि कर्म त्वेवानुधावति। स शोचेत् फलवेलायां यथा किंशुकसेचकः॥
MSS_3333 अविज्ञायान्यसामर्थ्यं स्वसामर्थ्यं प्रदर्शयेत्। उपहासमवाप्नोति तथैवायमिहाचलः॥
MSS_3334 अवितथमनोरथपथ- प्रथनेषु प्रगुणगरिमगीतश्रीः। सुरतरुसदृशः स भवान् अभिलषणीयः क्षितीश्वर न कस्य॥
MSS_3335 अवितृप्ततया तथापि मे हृदयं निर्णयमेव धावति। अवसाययितुं क्षमाः सुखं न विधेयेषु विशेषसंपदः॥
MSS_3336 अविदग्धः पतिः स्त्रीणां प्रौढाणां नायको गुणी। गुणिनां त्यागिनां स्तोको विभवश्चेति दुःखकृत्॥
MSS_3337 अविदग्धः श्रमकठिनो दुर्लभयोषिद्युवा जडो विप्रः। अपमृत्युरुपक्रान्तः कामिव्याजेन मे रात्रौ॥
MSS_3338 अविदितगुणान्तराणां नो दोषः प्राप्तदेशवासानाम्। स्वाधीनकुङ्कुमा अपि यद्विदधति बहुमतिं नीले॥
MSS_3339 अविदितगुणापि सत्कवि- भणितिः कर्णेषु वमति मधुधाराम्। अनधिगतपरिमलापि हि हरति दृशं मालतीमाला॥
MSS_3340 अविदितपरमानन्दो वदति जनो विषयमेव रमणीयम्। तिलतैलमेव मिष्टं येन न दृष्टं घृतं क्वापि॥
MSS_3341 अविदितपरवेदनो मनोभूर् ध्रुवमयमेवमनङ्ग एव नित्यम्। यदि पुनरभविष्यदस्य चाङ्गं न खलु तदा व्यथयिष्यदन्यदेहम्॥
MSS_3342 अविदितशषसविशेषा वाणी निःसरति वक्त्रतो येषाम्। गुदवदनविवरभेदो रदनैरनुमीयते तेषाम्॥
MSS_3343 अविदितसुखदुःखं निर्गुणं वस्तु किंचिज् जडमतिरिह कश्चिन् मोक्ष इत्याचचक्षे। मम तु मतमनङ्गस्मेरतारुण्यघूर्णन् मदकलमदिराक्षीनीविमोक्षो हि मोक्षः॥
MSS_3344 अविदित्वात्मनः शक्तिं परस्य न समुत्सुकः। गच्छन्नभिमुखो वह्नौ नाशं याति पतङ्गवत्॥
MSS_3345 अविद्यं जीवनं शून्यं दिक्शून्या चेदबान्धवा। पुत्रहीनं गृहं शून्यं सर्वशून्या दरिद्रता॥
MSS_3346 अविद्यः पुरुषः शोच्यः शोच्यं मिथुनमप्रजम्। निराहाराः प्रजाः शोच्याः शोच्यं राष्ट्रमराजकम्॥
MSS_3347 अविद्याकामकर्मादिपाशबन्धं विमोचितुम्। कः शक्नुयाद् विनात्मानं कल्पकोटिशतैरपि॥
MSS_3348 अविद्यानाशिनी विद्या भावना भवनाशिनी। दारिद्र्यनाशनं दानं शीलं दुर्गतिनाशनम्॥
MSS_3349 अविद्याबीजविध्वंसाद् अयमार्षेण चक्षुषा। कालौ भूतभविष्यन्तौ वर्तमानमवीविशत्॥
MSS_3350 अविद्वांश्चैव विद्वांश्च ब्राह्मणो दैवतं महत्। प्रणीतश्चाप्रणीतश्च यथाग्निर्दैवतं महत्॥
MSS_3351 अविद्वांसमलं लोके विद्वांसमपि वा पुनः। प्रमदा ह्युत्पथं नेतुं कामक्रोधवशानुगम्॥
MSS_3352 अविद्वानपि भूपालो विद्यावृद्धोपसेवया। परां श्रियमवाप्नोतिजलासन्नतरुर्यथा॥
MSS_3353 अविधेये जने पुंसां कोपः किमुपजायते। विधेयेऽपि च कः कोपस् तन्निवेशितजीविते॥
MSS_3354 अविधेयो भृत्यजनः शठानि मित्राण्यदायकः स्वामी। विनयरहिता च भार्या मस्तकशूलानि चत्वारि॥
MSS_3355 अविनयभुवामज्ञानानां शमाय भवन्नपि प्रकृतिकुटिलाद्विद्याभ्यासः खलत्वविवृद्धये। फणिभयभृतामस्तूच्छेदक्षमस्तमसामसौ विषधरफणारत्नालोको भयं तु भृशायते॥
MSS_3356 अविनयरतमादरादृते वशमवशं हि नयन्ति विद्विषः। श्रुतविनयनिधिं समाश्रितस् तनुरपि नैति पराभवं क्वचित्॥
MSS_3357 अविनाशि तु तद्विद्धि येन सर्वमिदं ततम्। विनाशमव्ययस्यास्य न कश्चित् कर्तुमर्हति॥
MSS_3358 अविनाशिनमग्राम्यम् अकरोत् सातवाहनः। विशुद्धजातिभिः कोशं रत्नैरिव सुभाषितैः॥
MSS_3359 अविनीतः सुतो जातः कथं न दहनात्मकः। विनीतस्तु सुतो जातः कथं न पुरुषोत्तमः॥
MSS_3360 अविनीतस्य या विद्या सा चिरं नैव तिष्ठति। मर्कटस्य गले बद्धा मणीनां मालिका यथा॥
MSS_3361 अविनीतो भृत्यजनो नृपतिरदाता शठानि मित्राणि। अविनयवती च भार्या मस्तकशूलानि चत्वारि॥
MSS_3362 अविभावितेषुविषयः प्रथमं मदनोऽपि नूनमभवत् तमसा। उदिते दिशः प्रकटयत्यमुना यदधर्मधाम्नि धनुराचकृषे॥
MSS_3363 अविभाव्यतारकमदृष्टहिम- द्युतिबिम्बमस्तमितभानु नभः। अवसन्नतापमतमिस्रमभाद् अपदोषतैव विगुणस्य गुणः॥
MSS_3364 अविभ्रमालोकनदुर्भगाणि प्रव्यक्तवक्त्रस्तनमण्डलानि। अङ्गानि रे पामरकामिनीनाम् अपुण्यतारुण्य किमाश्रितानि॥
MSS_3365 अविमृष्यमेतदभिलष्यति स द्विषतां वधेन विषयाभिरतिम्। भववीतये नहि तथा स विधिः क्व शरासनं क्व च विमुक्तिपथः॥
MSS_3366 अविरतं परकार्यकृतां सतां मधुरिमातिशयेन वचोऽमृतम्। अपि च मानसमम्बुनिधिर्यशो विमलशारदचन्दिरचन्द्रिका॥
MSS_3367 अविरतकुसुमावचायखेदान् निहितभुजालतयैकयोपकण्ठम्। विपुलतरनिरन्तरावलग्न- स्तनपिहितप्रियवक्षसा ललम्बे॥
MSS_3368 अविरततरुणीसहस्रमध्य- स्थितिविगलत्पुरुषव्रता इवैते। प्रतिपदमतिकातराः क्षितीशाः परिकलयन्ति भयं समन्ततोऽपि॥
MSS_3369 अविरतमक्लममुद्धृत- धरातलं सुस्मितोल्लसद्वदनम्। जगदानन्दविधायिनम् उपैमि शरणं प्रभुं शेषम्॥
MSS_3370 अविरतमधुपानागारमिन्दिन्दिराणाम् अभिसरणनिकुञ्जं राजहंसीकुलस्य। प्रविततबहुशालं सद्म पद्मालयाया वितरति रतिमक्ष्णोरेष लीलातडागः॥
MSS_3371 अविरतमिदमम्भः स्वेच्छयोच्चालयन्त्या विकचकमलकान्तोत्तानपाणिद्वयेन। परिकलित इवार्घ्यः कामबाणातिथिभ्यः सलिलमिव वितीर्णं बाललीलासुखानाम्॥
MSS_3372 अविरतरतलीलायासजातश्रमाणाम् उपशममुपयान्तं निःसहेऽङ्गेऽङ्गनानाम्। पुनरुषसि विविक्तैर्मातरिश्वावचूर्ण्य ज्वलयति मदनाग्निं मालतीनां रजोभिः॥
MSS_3373 अविरतविरुतकपोतीम् अर्पितरसमावृणोति घनवलनः। नवलतिकामतिकातर- तरलितमदिरद्वयीं मुदिरः॥
MSS_3374 अविरताम्बुजसंगतिसंगलद्- बहलकेसरसंवलितेव या। ललितवस्तुविधानसुखोल्लसत्- तनुरुहा तनुरात्मभुवोऽवतात्॥
MSS_3375 अविरलकमलविकासः सकलालिमदश्च कोकिलानन्दः। रम्योऽयमेति संप्रति लोकोत्कण्ठाकरः कालः॥
MSS_3376 अविरलकरवालकम्पनैर् भ्रुकुटीतर्जनगर्जनैर्मुहुः। ददृशे तव वैरिणां मदः स गतः क्वापि तवेक्षणे क्षणात्॥
MSS_3377 अविरलधारानिकरं जलदैर्जलमुत्सृजद्भिरतिमात्रम्। मानिवधूहृदयेभ्यः कालुष्यमशेषतो मृष्टम्॥
MSS_3378 अविरलपतद्बाष्पोत्पीडप्रसिक्तकपोलया वचनविषयः संदेशोऽन्यस्तया विहितो न ते। मनसि किमपि ध्यायन्त्या तु क्षणं तव कान्तया पथिक निहिता दृष्टिः कष्टं नवे करुणाङ्कुरे॥
MSS_3379 अविरलपरागसैकत- मकरन्दतरङ्गिणीमनुवनान्तम्। पिकयुवतिजानुदघ्नीं गाहन्ते मधुपयोषितस्तृषिताः॥
MSS_3380 अविरलपरिवाहैरश्रुणः सारणीनां स्मरदहनशिखोष्णश्वासपूरैश्च तस्याः। सुभग बत कृशाङ्ग्याः स्पर्धयान्योन्यमेभिः क्रियत इव पुरो भूः पङ्किला पांसुला च॥
MSS_3381 अविरलपुलकः सह व्रजन्त्याः प्रतिपदमेकतरः स्तनस्तरुण्याः। घटितविघटितः प्रियस्य वक्षस्- तटमुवि कन्दुकविभ्रमं बभार॥
MSS_3382 अविरलफलिनीवनप्रसूनः कुसुमितकुन्दसुगन्धिगन्धवाहः। गुणमसमयजं चिराय लेभे विरलतुषारकणस्तुषारकालः॥
MSS_3383 अविरलमदजलनिवहं भ्रमरकुलानीकसेवितकपोलम्। अभिमतफलदातारं कामेशं गणपतिं वन्दे॥
MSS_3384 अविरलमदधाराधौतकुम्भः शरण्यः फणिवरवृतगात्रः सिद्धसाध्यादिवन्द्यः। त्रिभुवनजनविघ्नध्वान्तविध्वंसदक्षो वितरतु गजवक्त्रः संततं मङ्गलं वः॥
MSS_3385 अविरलमिव दाम्ना पौण्डरीकेण नद्धः स्नपित इव च दुग्धस्रोतसा निर्भरेण। कवलित इव कृत्स्नश्चक्षुषा स्फारितेन प्रसभममृतमेघेनेव सान्द्रेण सिक्तः॥
MSS_3386 अविरलविगलन्मदजल- कपोलपालीनिलीनमधुपकुलः। उद्भिन्ननवश्मश्रु- श्रेणिरिव द्विपमुखो जयति॥
MSS_3387 अविरलविलोलजलदः कुटजार्जुननीपसुरभिवनवातः। अयमायातः कालो हन्त मृताः पथिकगेहिन्यः॥
MSS_3388 अविरुद्धं सुखस्थं यो दुःखमार्गे नियोजयेत्। जन्मजन्मान्तरे दुःखी स नरः स्यादसंशयम्॥
MSS_3389 अविलम्बि सुवृत्तं च उदरं चातिपूजितम्। नातिदीर्घं समं पृष्ठं किंचिच्च विनतं शुभम्॥
MSS_3390 अविलम्बे कृत्यसिद्धौ मान्त्रिकैराप्यते यशः। विलम्बे कर्मबाहुल्यं विख्याप्यावाप्यते धनम्॥
MSS_3391 अविविक्तावतिस्तब्धौ स्तनावाढ्याविवादृतौ। विविक्तावानतावेव दरिद्राविव गर्हितौ॥
MSS_3392 अविवेकमतिर्नृपतिर् मन्त्री गुणवत्सु वक्रितग्रीवः। यत्र खलाश्च प्रबलास् तत्र कथं सज्जनावसरः॥
MSS_3393 अविवेकवृथाश्रमाविवार्थं क्षयलोभाविव संश्रितानुरागम्। विजिगीषुमिवानयप्रमादाव् अवसादं विशिखौ विनिन्यतुस्तम्॥
MSS_3394 अविवेकि कुचद्वंद्वं हन्तु नाम जगत्त्रयम्। श्रुतिप्रणयिनोरक्ष्णोर् अयुक्तं जनमारणम्॥
MSS_3395 अविवेकिनि भूपाले नश्यन्ति गुणिनां गुणाः। प्रवासरसिके कान्ते यथा साध्व्याः स्तनोन्नतिः॥
MSS_3396 अविवेकिनि भूपे यः करोत्याशां समृद्धये। यास्याम्यहमनेनेति करोत्याशां स मृद्धये॥
MSS_3397 अविवेको हि सर्वेषाम् आपदां परमं पदम्। विवेकरहितो लोके पशुरेव न संशयः॥
MSS_3398 अविशदचलं नेत्रप्रान्तावलोकनमस्फुटं चकितचकिता वाचः स्पर्शः क्वचिज्जनसंकुले। इति तव मया प्रेमारम्भे य एव निरीक्षिताः कठिनमनसो दृष्टा भावास्त एव विरज्यतः॥
MSS_3399 अविशीर्णकान्तपात्रे नव्यदशे सुमुखि संभृतस्नेहे। मद्गेहदीपकलिके कथमुपयातासि निर्वाणम्॥
MSS_3400 अविशुद्धकुलोत्पन्ना देहार्पणजीविका शठाचरणा। क्वाहं रूपाजीवा क्व भवन्तः श्लाघनीयजन्मगुणाः॥
MSS_3401 अविश्रान्तो वातो दहन इव सोयं जनयति प्रसक्तं सातत्याद् दलयति कुलाद्रीनपि जलम्। प्रसूते कृत्येषु व्यवसितिरनिर्व्यूढसुदृढा फलावाप्तिं लोके प्रतिकलमसंभाव्यविभवाम्॥
MSS_3402 अविश्रामं वहेद् भारं शीतोष्णं च न विन्दति। ससंतोषस्तथा नित्यं त्रीणि शिक्षेत गर्दभात्॥
MSS_3403 अविश्राममपाथेयम् अनालम्भमदेशकम्। तमःकान्तारमध्वानं कथमेको गमिष्यसि॥
MSS_3404 अविश्वसन् धूर्तधुरंधरोऽपि नरः पुरंध्रीपुरतोऽन्ध एव। अशेषशिक्षाकुशलोऽपि काकः प्रतार्यते किं न पिकाङ्गनाभिः॥
MSS_3405 अविश्वस्ता स्त्रियः सर्वा अधमोत्तममध्यमाः। यः कश्चिद् विश्वसेत् तासां पश्चात्तापैः स दह्यते॥
MSS_3406 अविश्वासं सदा तिष्ठेत् संधिना विग्रहेण च। द्वैधीभावं समाश्रित्य पापे शत्रौ बलीयसि॥
MSS_3407 अविश्वासविधानाय महापातकहेतवे। पितापुत्रविरोधाय हिरण्याय नमोऽस्तु ते॥
MSS_3408 अविषं विषमित्याहुर् ब्रह्मस्वं विषमुच्यते। विषं हन्ति किलैकं च ब्रह्मस्वं पुत्रपौत्रकम्॥
MSS_3409 अविसंवादको दक्षः कृतज्ञो मतिमानृजुः। अपि संक्षीणकोशोऽपि लभते परिवारणम्॥
MSS_3410 अविसंवादनं दानं समयस्याव्यतिक्रमः। आवर्तयन्ति भूतानि सम्यक्प्रणिहिता च वाक्॥
MSS_3411 अविसृष्टोऽपि सन् प्राज्ञः सर्वेण च समं व्रजेत्। प्रविशेदप्यनाहूतस् त्वन्यदा भर्त्तुराज्ञया॥
MSS_3412 अविस्मृतोपकारः स्यान् न कुर्वीत कृतघ्नताम्। हत्वोपकारिणं विप्रो नाडीजङ्घमधश्च्युतः॥
MSS_3413 अवीरोऽपि चमूवीरसाहाय्येन द्विषो जयेत्। चमूसाहाय्यशून्यानां जयश्रीर्व्याकुलायते॥
MSS_3414 अवृत्तिं विनयो हन्ति हन्त्यनर्थं पराक्रमः। हन्ति नितय्ं क्षमा क्रोधम् आचारो हन्त्यलक्षणम्॥
MSS_3415 अवृत्तिकं त्यजेद् देशं वृत्तिं सोपद्रवां त्यजेत्। त्यजेन् मायाविनं मित्रं धनं प्राणहरं त्यजेत्॥
MSS_3416 अवृत्तिकं प्रभुं भृत्या अपुष्पं भ्रमरास्तरुम्। अजलं च सरो हंसा मुञ्चन्त्यपि चिरोषितम्॥
MSS_3417 अवृत्तिर्भयमन्त्यानां मध्यानां मरणाद् भयम्। उत्तमानां तु मर्त्यानाम् अवमानात् परं भयम्॥
MSS_3418 अवृत्तिव्याधिशोकार्तान् अनुवर्तेत शक्तितः। आत्मवत्सततं पश्येद् अपि कीटपिपीलकाः॥
MSS_3419 अवेक्श्य स्वात्मानं विगुणमपरानिच्छति तथा फलत्येतन्नो चेद् विलपति न सन्तीह गुणिनः। निमार्ष्टुं शप्तुं वा परिभवितुमुद्यच्छति ततोऽप्य् अहो नीचे रम्या सगुणविजिगीषा विधिकृता॥
MSS_3420 अवेमव्यापाराकलनमतुरीस्पर्शमचिराद् अनुन्मीलत्तन्तुप्रकरघटनायासमसकृत्। विषीदत्पाञ्चालीविपदपनयैकप्रणयिनः पटानां निर्माणं पतगपतिकेतोरवतु नः॥
MSS_3421 अवैति तत्त्वं सदसत्त्वलक्षणं विना विशेषं विपरीतरोचनः। यदृच्छया मत्तवदस्तचेतनो जनो जिनानां वचनात् पराङ्मुखः॥
MSS_3422 अवैतु शास्त्राणि नरो विशेषतः करोतु चित्राणि तपांसि भावतः। अतत्त्वसंसक्तमनास्तथापि नो विमुक्तिसौख्यं गतबाधमश्नुते॥
MSS_3423 अवैमि चैनामनघेति किं तु लोकापवादो बलवान् मतो मे। छाया हि भूमेः शशिनो मलत्वे- नारोपिता शुद्धिमतः प्रजाभिः॥
MSS_3424 अवैमि ते सारमतः खलु त्वां कार्ये गुरुण्यात्मसमं नियोक्ष्ये। व्यादिश्यते भूधरतामवेक्ष्य कृष्णेन देहोद्वहनाय शेषः॥
MSS_3425 अवैमि पूतमात्मानं द्वयेनैव द्विजोत्तमाः। मूर्ध्नि गङ्गाप्रपातेन धौतपादाम्भसा च वः॥
MSS_3426 अवैमि सौभाग्यमदेन वञ्चितं तव प्रियं यश्चतुरावलोकिनः। करोति लक्ष्यं चिरमस्य चक्षुषो न वक्त्रमात्मीयमरालपक्ष्मणः॥
MSS_3427 अवैमि हंसावलयो वलक्षास् त्वत्कान्तिकीर्तेश्चपलाः पुलाकाः। उड्डीय युक्तं पतिताः स्रवन्ती- वेशन्तपूरं परितः प्लवन्ते॥
MSS_3428 अवैष्णवो हतो विप्रो हतं श्राद्धमदक्षिणम्। अब्रह्मण्यं हतं क्षेत्रम् अनाचारं कुलं हतम्॥
MSS_3429 अव्यक्तमक्षरमुपास्य बभूव कश्चित् स्वं लब्धवर्णमवगत्य कृतार्थमानी। सद्यस्त्रिभङ्गललितस्फुरणादमन्द- नन्दोत्थया जडतयैव वयं कृतार्थाः॥
MSS_3430 अव्यक्तादीनि भूतानि व्यक्तमध्यानि भारत। अव्यक्तनिधनान्येव तत्र का परिदेवना॥
MSS_3431 अव्ययवतोऽपि धनिनः स्वजनसहस्रं भवेत् पदस्थस्य। भ्रष्टधनस्य हि सततं बन्धुरपि मुखं न दर्शयति॥
MSS_3432 अव्यये व्ययमायाति व्यये याति सुविस्तरम्। अपुर्वः कोऽपि भाण्डारस् तव भारति दृश्यते॥
MSS_3433 अव्यवसायिनमलसं दैवपरं सहसाच्च परिहीणम्। प्रमदेव हि वृद्धपतिं नेच्छत्यवगूहितुं लक्ष्मीः॥
MSS_3434 अव्यवस्थितचित्तस्य प्रसादोऽपि भयंकरः। व्यवस्थितप्रसन्नात्मा कुपितोऽप्यभयंकरः॥
MSS_3435 अव्यवस्थितवृत्तानाम् अभिन्नश्रुतिचक्षुषाम्। अधर्मार्जितभोगानाम् आशीरप्यहितोचिता॥
MSS_3436 ... ... ... ... ... ...। अव्यवस्थौ हि दृश्येते युद्धे जयपराजयौ॥
MSS_3437 अव्याकरणमधीतं भिन्नद्रोण्या तरङ्गिणीतरणम्। भेषजमपथ्यसहितं त्रयमिदमकृतं वरं न कृतम्॥
MSS_3438 ... ... ... ... ... ...। अन्याक्षेपो भविष्यन्त्याः कार्यसिद्धेर्हि लक्षणम्॥
MSS_3439 अव्याख्येयां वितरति परां प्रीतिमन्तर्निमग्ना कण्ठे लग्ना हरति नितरां यान्तरध्वान्तजालम्। तां द्राक्षाद्यैरपि बहुमतां माधुरीमुद्गिरन्तीं कृष्णेत्याख्यां कथय रसने यद्यसि त्वं रसज्ञा॥
MSS_3440 अव्याजसुन्दरमनुत्तरमप्रमेयम् अप्राकृतं परममङ्गलमङ्घ्रिपद्मम्। संदर्शयेदपि सकृद्भवती दयार्द्रा द्रष्टास्मि केन तदहं तु विलोचनेन॥
MSS_3441 अव्याजसुन्दरीं तां विज्ञानेन ललितेन योजयता। परिकल्पितो विधात्रा बाणः कामस्य विषदिग्धः॥
MSS_3442 अव्यात् स वो यस्य निसर्गवक्रः स्पृशत्यधिज्यस्मरचापलीलाम्। जटापिनद्धोरगराजरत्न- मरीचिलीढोभयकोटिरिन्दुः॥
MSS_3443 अव्यात् स्वर्लोकचूडामणिपटलशिखाश्रेणिशोणीकृताङ्घ्रिः क्षोणीभारं विनेतुं जठरजुषि जगद्बान्धवे देवकी वः। राज्ञामुद्दामदोष्णां रणशिरसि रणत्कीकसच्छेदभीमाः शस्त्राणां खण्णकाराः प्रतिहतिगुरवो यच्छ्रुतेर्दोहदोऽभूत्॥
MSS_3444 अव्याद् वो वज्रसारस्फुरदुरुनखरक्रूरचक्रक्रमाग्र- प्रोद्भिन्नेन्द्रारिवक्षःस्थलगलदसृगासारकाश्मीरगौरः। प्रस्फूर्जत्केशराग्रग्रथितजलधरश्रेणिनीलाब्जमाल्यः सूर्याचन्द्रावतंसो नरहरिरसमाबद्धशृङ्गारलीलः॥
MSS_3445 अव्याद् वो वलिताङ्घ्रिपातविचलद्भूगोलहेलोन्मुख- भ्राम्यद्दिक्करिकल्पितानुकरणो नृत्यन् गणग्रामणीः। यस्योद्दण्डितशुण्डपुष्करमरुद्व्याकृष्टसृष्टं मुहुस् ताराचक्रमुदक्तशीकरपृषल्लीलामिवाभ्यस्यति॥
MSS_3446 अव्याद् वो वामनो यस्य कौस्तुभप्रतिबिम्बिता। कौतुकालोकिनी जाता जाठरीव जगत्त्रयी॥
MSS_3447 अव्याधिगात्रमनुकूलतरं कलत्रं वेश्म प्रसिद्धविभवं निशिता च विद्या। श्लाघ्यं कुलं चरमकालगतिः समर्थो मातुः कटाक्षपरिणामविभूतयस् ते॥
MSS_3448 अव्याधिजं कटुकं शीर्षरोगं पापानुबन्धं परुषं तीक्ष्णमुग्रम्। सतां पेयं यन्न पिबन्त्यसन्तो मन्युं महाराज पिब प्रशाम्य॥
MSS_3449 अव्याधिना शरीरेण मनसा च निराधिना। पूरयन्नर्थिनामाशां त्वं जीव शरदां शतम्॥
MSS_3450 अव्यापरेषु व्यापारं यो नरः कर्तुमिच्छति। स एव निधनं याति कीलोत्पटीव वानरः॥
MSS_3451 अव्यापाररता वसन्तसमये ग्रीष्मे व्यवायप्रियाः सक्ताः प्रमृषि पल्वलाम्भसि नवे कूपोदकद्वेषिणः। कट्वम्लोष्णरताः शरद्यधिभुजो हेमन्तनिद्रालसाः स्वैर्दोषैरपचीयमानवपुषो नश्यन्तु ते शत्रवः॥
MSS_3452 अव्याहति न शक्या गौर् विना दण्डेन रक्षितुम्। इति प्रत्येति मुग्धोऽपि वल्लवः किमु राजकम्॥
MSS_3453 अव्याहृतं व्याहृताच्छ्रेय आहुः सत्यं वदेद् व्याहृतं तद्द्वितीयम्। प्रियं वदेद् व्याहृतं तत्तृतीयं धर्म्यं वदेद् व्याहृतं तच्चतुर्थम्॥
MSS_3454 अव्युत्पन्नस्वभावानां नारीणमिव सांप्रतम्। सीत्काराचार्यकं कर्तुम् अयं प्राप्तो हिमागमः॥
MSS_3455 अव्युत्पन्ने श्रोतरि वक्तृत्वमनर्थकं पुंसाम्। नेत्रविहीने भर्तरि लावण्यमनर्थकं स्त्रीणाम्॥
MSS_3456 अव्रतस्यापि ते धर्मः कार्य एवान्तरान्तरा। मेधीभूतोऽपि हि भ्राम्यन् घासग्रासं करोति गौः॥
MSS_3457 अशक्तः सततं साधुः कुरूपा च पतिव्रता। व्याधितो देवभक्तश्च निर्धना ब्रह्मचारिणः॥
MSS_3458 अशक्तस्तस्करः साधुः कुरूपा चेत् पतिव्रता। रोगी च देवताभक्तो वृद्धा वेश्या तपस्विनी॥
MSS_3459 अशक्तस्तु भवेत् साधुर् ब्रह्मचारी व निर्धनः। व्याधितो देवभक्तश्च वृद्धा नारी पतिव्रता॥
MSS_3460 अशक्ताः शक्तिमात्मीयां श्लाघन्ते ये च दुर्जनाः। ते भवन्त्युपहासाय महतामेव संनिधौ॥
MSS_3461 अशक्ते रौद्रतातैक्ष्ण्यं तीव्रपापेषु धीरता। छद्मधीर्वाचि पारुष्यं नीचानां शौर्यमीदृशम्॥
MSS_3462 अशक्तैर्बलिनः शत्रोः कर्तव्यं प्रपलायनम्। संश्रितव्योऽथवा दुर्गो नान्या तेषां गतिर्भवेत्॥
MSS_3463 अशक्तो यः क्षान्तिं सततमपकारिण्यपि जने विधत्ते सोऽवश्यं भुजग इव दंष्ट्राविरहितः। प्रभुः सत्यां शक्तौ क्षमत इह यस्मात् सुचरितः स तेजस्वी लोकद्वितयविजिगीषुर्विजयते॥
MSS_3464 अशक्नुवन् सोढुमधीरलोचनः सहस्ररश्मेरिव यस्य दर्शनम्। प्रविश्य हेमाद्रिगुहागृहान्तरं निनाय बिभ्यद् दिवसानि कौशिकः॥
MSS_3465 अशक्यं नारभेत् प्राज्ञः अकार्यं नैव कारयेत्। असत्यं नैव वक्तव्यम् आलस्यं नैव कारयेत्॥
MSS_3466 अशक्यं नारभेत् प्राज्ञो अकार्यं नैव कारयेत्। यथादेशगतं धर्मं यथाकालं च जीवयेत्॥
MSS_3467 अशक्यः सहसा राजन् भावो वेत्तुं परस्य वै। अन्तःस्वभावैर्गीतैस्तैर् नैपुण्यं पश्यता भृशम्॥
MSS_3468 अशक्यारम्भवृत्तीनां कुतः क्लेशादृते फलम्। आकाशमास्वादयतः कुतस्तु कवलग्रहः॥
MSS_3469 अशङ्कितमतिः स्वस्थो न शठः परिसर्पति। न चास्य दुष्टा वाक् चापि तस्मान् नास्तीह संशयः॥
MSS_3470 अशङ्कितेभ्यः शङ्केत शङ्कितेभ्यश्च सर्वशः। अशङ्क्याद्भयमुत्पन्नम् अपि मूलं निकृन्तति॥
MSS_3471 अशङ्क्यमपि शङ्केत नित्यं शङ्केत शङ्कितात्। भयं हि शङ्किताज्जातं समूलमपि कृन्तति॥
MSS_3472 अशठमलोलमजिह्मं त्यागिनमनुरागिणं विशेषज्ञम्। यदि नाश्रयति नरं श्रीः श्रीरेव हि वञ्चिता तत्र॥
MSS_3473 अशठहृदयः कृतज्ञः सानुक्रोशः स्थितः सतां मार्गे। अपरापवादकर्मा शुचिकर्मरतः स खल्वार्यः॥
MSS_3474 अशनं मे वसनं मे जाया मे बन्धुवर्गो मे। इति मे मे कुर्वाणं कालवृको हन्ति पुरुषाजम्॥
MSS_3475 अशनं वसनं वासो यस्य काश्याममार्गतः। कीकटेन समा काशी गङ्गाप्यङ्गारवाहिनी॥
MSS_3476 अशनमात्रकृतज्ञतया गुरोर् न पिशुनोऽपि शुनो लभते तुलाम्। अपि बहूपकृते सखिता खले न खलु खेलति खे लतिका यथा॥
MSS_3477 अशनादिन्द्रियाणीव स्युः कार्याण्यखिलान्यपि। एतस्मात् कारणाद् वित्तं सर्वसाधनमुच्यते॥
MSS_3478 अशनैरशनैर्बाल्ये यौवने घस्मरात् स्मरात्। कल्यवैकल्यतः शेषे स्फुटं नष्टं वयो नृणाम्॥
MSS_3479 अशरणशरणप्रमोदभूतैर् वनतरुभिः क्रियमाणचारुकर्म। हृदयमिव दुरात्मनामगुप्तं नवमिव राज्यमनिर्जितोपभोग्यम्॥
MSS_3480 अशर्मदहनज्वलत्कटुकटाक्षरूक्षेक्षण- क्षणक्षपितशात्रवे जयति सिन्धुराधीश्वरे। वयं न बहु मन्महे निजभुजानमद्गाण्डिव- च्युतास्त्रशिखिताण्डवज्वलितखाण्डवं पाण्डवम्॥
MSS_3481 अशस्त्रं पुरुषं हत्वा नरः संजायते खरः। कृमिः स्त्रीवधकर्त्ता च बालहन्ता च जायते॥
MSS_3482 अशस्त्रपूतमव्याजं पुरुषाङ्गोपकल्पितम्। विक्रीयते महामांसं गृह्यतां गृह्यतामिदम्॥
MSS_3483 अशान्तहुतभुक्शिखाकवलितं जगन्मन्दिरं सुखं विषमवातभुग्नसनवच्चलं कामजम्। जलस्थशशिचञ्चला भुवि विलोक्य लोकस्थितिं विमुञ्चत जनाः सदा विषयमूर्छनां तत्त्वतः॥
MSS_3484 अशान्तान्तस्तृष्णा धनलवणवारिव्यतिकरैर् गतच्छायः कायश्चिरविरसरूक्षाशनतया। अनिद्रा मन्दोऽग्निर्नृपसलिलचौरानलभयात् कदर्याणां कष्टं स्फुटमधनकष्टादपि परम्॥
MSS_3485 अशाश्वतमिदं सर्वं चिन्त्यमानं हि भारत। कदलीसंनिभो लोकः समो ह्यस्य न विद्यते॥
MSS_3486 अशासंस्तस्करान् यस्तु बलिं गृह्णाति पार्थिवः। तस्य प्रक्षुभ्यते राष्ट्रं स्वर्गाच्च परिहीयते॥
MSS_3487 अशास्त्रचक्षुनृपतिर् अन्ध इत्यभिधीयते। वरमन्धो न चक्षुष्मान् मदादाक्षिप्तसत्पथः॥
MSS_3488 अशास्त्रविदुषां तेषां न कार्यमहितं वचः। अर्थशास्त्रानभिज्ञानां विपुलां श्रियमिच्छताम्॥
MSS_3489 अशिक्षितानां काव्येषु शास्त्राभ्यासो निरर्थकः। किमस्त्यनुपनीतस्य वाजपेयादिभिर्मखैः॥
MSS_3490 अशिथिलपरिस्पन्दः कुन्दे तथैव मधुव्रतो नयनसुहृदो वृक्षाश्चैते न कुड्मलशालिनः। दलति कलिका चौती नास्मिंस्तथा मृगचक्षुषाम् अथ च हृदये मानग्रन्थिः स्वयं शिथिलायते॥
MSS_3491 अशिथिलमपरावसज्य कण्ठे दृढपरिरब्धबृहद्बहिः स्तनेन। हृषिततनुरुहा भुजेन भर्तुर् मृदुममृदु व्यतिविद्धमेकबाहुम्॥
MSS_3492 अशिराः पुरुषः कार्यो ललाटे ब्रह्मघातिनः। असम्भाष्यश्च कर्तव्यस् तन् मनोरनुशासनम्॥
MSS_3493 राजा स्तेनेन गन्तव्यो मुक्तकेशेन धावता। आचक्षाणेन तत् स्तेयम् एवंकर्मास्मि शाधि माम्॥
MSS_3494 अशिष्यं शास्ति यो राजन् यश्च शून्यमुपासते। कदर्यं भजते यश्च तमाहुर्मूढचेतसम्॥
MSS_3495 अशीतास्तरणो माघे फाल्गुने पशुपक्षिणौ। चैत्रे जलचराः सर्वे वैशाखे नरवानरौ॥
MSS_3496 अशीतेनाम्भसा स्नानं पयःपानं वराः स्त्रियः। एतद्वो मानुषाः पथ्यं स्निग्धमुष्णं च भोजनम्॥
MSS_3497 अशीमहि वयं भिक्षाम् आशावासो वसीमहि। शयीमहि महीपृष्ठे कुर्वीमहि किमीश्वरैः॥
MSS_3498 अशीला भिन्नमर्यादा नित्यसंकीर्णमैथुनाः। अल्पायुषो भवन्तीह तथा निरयगामिनः॥
MSS_3499 अशुचितानिलयं प्रलयं श्रियाम् अयशसां विभवं प्रभवं रुजाम्। सुकृतनिर्दलनं चलनं धृतेः परिहरेत् परवल्लभया रतम्॥
MSS_3500 अशुचिर्वचनाद् यस्यशुचिर्भवति पूरुषः। शुचिश्चैवाशुचिः सद्यः कथं राजा न दैवतम्॥
MSS_3501 अशुचीक्षणेऽश्रुपाते कलहे श्वासकासयोः। रथ्याप्रसर्पणेऽभ्यङ्गे क्षुते नर्मण्युपस्पृशेत्॥
MSS_3502 अशुद्धप्रकृतौ राज्ञि जनता नानुरज्यते। यथा गृध्रसमासन्नः कलहंसः समाचरेत्॥
MSS_3503 अशुद्धा तु भवेन् नारी यावच्छल्यं न मुञ्चति। निःसृते तु ततः शल्ये रजसा शुध्यते ततः॥
MSS_3504 अशुद्धीनां तु सर्वासाम् आलयाः कुत्सिताः स्त्रियः। सदा शौचं न कुर्वन्ति भुञ्जतेऽन्नं तथाविधाः॥
MSS_3505 अशुभपुषि कलावप्यप्रमत्ताः स्वधर्माद् अनुदिनमुपकारानाचरन्ते बुधानाम्। बहुजनपरिपुष्टा बद्धदीक्षास्त एते तनुसुखमपि हित्वा तन्वते राजसेवाम्॥
MSS_3506 अशुभोदये जनानां नश्यति बुद्धिर्न विद्यते रक्षा। सुहृदोऽपि सन्ति रिपवो विषमविषं जायतेऽप्यमृतम्॥
MSS_3507 अशृण्वन्नपि बोद्धव्यो मन्त्रिभिः पृथिवीपतिः। यथा स्वदोषनाशाय विदुरेणाम्बिकासुतः॥
MSS_3508 अशेषचक्षुःश्रवणं प्रतिकूलो भवन्नपि। विनतानन्दहेतुर्यः स पुमानाप्तनन्दनः॥
MSS_3509 अशेषदोषापगमप्रकाश- मित्रागमोत्साहमहोत्सवार्हम्। विकासशोभां जनयत्यजस्रं धनं जनानां दिनमम्बुजानाम्॥
MSS_3510 अशेषलङ्कापतिसैन्यहन्ता श्रीरामसेवाचरणैककर्ता। अनेकदुःखाहतलोकगोप्ता त्वसौ हनूमांस्तव सौख्यकर्ता॥
MSS_3511 अशेषविघ्नप्रतिषेधदक्ष- मन्त्राक्षतानामिव दिङ्मुखेषु। विक्षेपलीला करशीकराणां करोतु वः प्रीतिमिभाननस्य॥
MSS_3512 अशोकनिर्भर्त्सितपद्मरागम् आकृष्टहेमद्युतिकर्णिकारम्। मुक्ताकलापीकृतसिन्दुवारं वसन्तपुष्पाभरणं वहन्ती॥
MSS_3513 अशोके शोकार्तः किमसि बकुलेऽप्याकुलमना निरानन्दः कुन्दे सह च सहकारैर्न रमसे। कुसुम्भे विश्रम्भं यदिह भजसे कण्टकशतैर् असंदिग्धं दग्धभ्रमर भवितासि क्षतवपुः॥
MSS_3514 अशोच्यः शोचते शोच्यं किं वा शोच्यो न शोच्यते। कश्च कस्येह शोच्योऽस्ति देहेऽस्मिन् बुद्बुदोपमे॥
MSS_3515 अशोच्यानन्वशोचस्त्वं प्रज्ञावादांश्च भाषसे। गतासूनगतासूंश्च नानुशोचन्ति पण्डिताः॥
MSS_3516 अशोच्यानीह भूतानि यो मूढस्तानि शोचति। तद्दुःखाल्लभते दुःखं द्वावनर्थौ निषेवते॥
MSS_3517 अशोच्यो निर्धनः प्राज्ञोऽशोच्यः पण्डितबान्धवः। अशोच्या विधवा नारी पुत्रपौत्रप्रतिष्ठिता॥
MSS_3518 अश्नाति यः संस्कुरुते निहन्ति ददाति गृह्णात्यनुमन्यते च। एते षडप्यत्र विनिन्दनीया भ्रमन्ति संसारवने निरन्तम्॥
MSS_3519 अश्नाति यो मांसमसौ विधत्ते वधानुमोदं त्रसदेहभाजाम्। गृह्णाति रेपांसि ततस्तपस्वी तेभ्यो दुरन्तं भवमेति जन्तुः॥
MSS_3520 अश्नाभ्याच्छादयामीति प्रापश्यन् पापपूरुषः। नामर्षं कुरुते यस्तु पुरुषः सोऽधमः स्मृतः॥
MSS_3521 अश्नीत पिबत खादत जाग्रत संविशत तिष्ठत वा। सकृदपि चिन्तयताह्नः सावधिको देहबन्ध इति॥
MSS_3522 अश्मना साधयेल्लोहं लोहेनाश्मानमेव च। बिल्बानिव करे बिल्वैर् म्लेच्छान् म्लेच्छैः प्रसाधयेत्॥
MSS_3523 अश्मातकस्य वामे बदरी वा दृश्यतेऽहिनिलयो वा। षड्भिरुदग्वास्य करैः सार्धे पुरुषत्रये तोयम्॥
MSS_3524 अश्मानमप्युपायेन लोहं वा जरयेन् नरः। न तु कश्चिद् उपायोऽस्ति ब्रह्मस्वं येन जीर्यते॥
MSS_3525 अश्माप्यहृदयो यस्य गुणसारं परीक्षते। उचितैव सुवर्णस्य तस्याग्निपतने रुचिः॥
MSS_3526 अश्रद्धया हुतं दत्तं तपस्तप्तं कृतं च यत्। असदित्युच्यते पार्थ न च तत् प्रेत्य नो इह॥
MSS_3527 अश्रद्धादर्शनं भान्तिर् दुःखं च त्रिविधं ततः। दौर्मनस्यमयोग्येषु विषयेषु च योगता॥
MSS_3528 अश्रद्धेयं न वक्तव्यं प्रत्यक्षमपि यद् भवेत्। यथा वानरसंगीतं तथैव प्लवते शिला॥
MSS_3529 अश्रान्तं दृढयन्त्रणेन कुचयोरत्यक्तकाठिन्ययोर् आबद्धस्फुटमण्डलोन्नतिमिलच्चोलं विमुच्योरसः। नीवीविच्छुरितं विधाय तममुं वामस्तनालम्बिनीं वेणीं पाणिनखाञ्चलैः शिथिलयत्याक्रम्य पीठं पदा॥
MSS_3530 अश्रान्तविश्राणितयज्ञयूप- स्तम्भावलीर्द्रागवलम्बमानः। यस्य स्वभावाद् भुवि संचचार कालक्रमादेकपदोऽपि धर्मः॥
MSS_3531 अश्रान्तश्रुतिपाठपूतरसनाविर्भूतभूरिस्तवा- जिह्मब्रह्ममुखौघविघ्नितनवस्वर्गक्रियाकेलिना। पूर्वं गाधिसुतेन सामिघटिता मुक्ता नु मन्दाकिनी यत्प्रासाददुकूलवल्लिरनिलान्दोलैरखेलद्दिवि॥
MSS_3532 अश्रान्तिर्बन्धुतां धत्ते कष्टं नष्टस्य नश्वरः। स्कन्धेन पङ्गुना पङ्गुर् नहि वर्त्मनि नीयते॥
MSS_3533 अश्रावि भूमिपतिभिः क्षणवीतनिद्रैर् अश्नन् पुरो हरितकं मुदमादधानः। ग्रीवाग्रलोलकलकिङ्किणिकानिनाद- मिश्रं दधद्दशनचर्चुरशब्दमश्वः॥
MSS_3534 अश्रुच्छलेन सुदृशो हुतपावकधूमकलुषाक्ष्याः। अप्राप्य मानमङ्गे विगलति लावण्यवारिपूर इव॥
MSS_3535 अश्रुतमिव खलजल्पितम् अदृष्टमिव गुरुमुखेन्दुमालिन्यम्। अगणितनिजापमानं भामिनि भवदर्थमच्युतः सहते॥
MSS_3536 अश्रुतश्च समुन्नद्धो दरिद्रश्च महामनाः। अर्थाश्चाकर्मणा प्रेप्सुर् मूढ इत्युच्यते बुधैः॥
MSS_3537 अश्रुभिः पाद्यमाकल्प्य प्रणीय हृदयासनम्। उपेते दयिते कान्ता परिष्वङ्गमुपानयत्॥
MSS_3538 अश्वं नैव गजं नैव व्याघ्रं नैव च नैव च। अजापुत्रं बलिं दद्याद् देवो दुर्बलघातकः॥
MSS_3539 अश्वं स्नातं गजं मत्तं वृषभं काममोहितम्। शूद्रमक्षरसंयुक्तं दूरतः परिवर्जयेत्॥
MSS_3540 अश्वः शस्त्रं शास्त्रं वीणा वाणी नरश्च नारी च। पुरुषविशेषं प्राप्ता भवन्त्ययोग्याश्च योग्याश्च॥
MSS_3541 अश्वः सुप्तो गजो मत्तो गावः प्रथमसूतिकाः। अन्तःपुरगतो राजा दूरतः परिवर्जयेत्॥
MSS_3542 अश्वगन्धापलं त्रिंशच् चूर्णयित्वा विचक्षणः। वृद्धदारुकचूर्णेन समभागं च कारयेत्॥
MSS_3543 अश्वत्थचलपत्राग्रलीनतोयकणोपमे। स्थिराशा जीविते यस्य तत्समो नास्त्यचेतनः॥
MSS_3544 अश्वत्थमेकं पिचुमन्दमेकं न्यग्रोधमेकं दश चिञ्चिणीकाः। कपित्थबिल्वामलकत्रयं च पञ्चाम्रवापी नरकं न पश्येत्॥
MSS_3545 अश्वत्थस्य महत्त्वं को ननु वक्तुं नरः प्रभवेत्। सवितरि यत्रालक्ष्मीर् मन्दे लक्ष्मीरमन्दास्ते॥
MSS_3546 अश्वत्थामा बलिर्व्यासो हनूमांश्च विभीषणः। कृपः परशुरामश्च सप्तैते चिरजीविनः॥
MSS_3547 अश्वत्थामा हत इति युधि गिरमनृतां युधिष्ठिरोऽवादीत्। पुनरनुतापमवापत् पापं कृत्वानुतप्येत॥
MSS_3548 अश्वपृष्ठं गजस्कन्धो नारीणां च पयोधरः। दन्तधावनशस्त्रं च यथा स्थूलं तथा सुखम्॥
MSS_3549 अश्वप्रशंसा विख्याता धनुर्वेदस्ततःपरम्। गान्धर्वशास्त्रमपरं वृक्षायुर्वेद एव च॥
MSS_3550 अश्वप्लुतं वासवगर्जितं च स्त्रीणां च चित्तं पुरुषस्य भाग्यम्। अवर्षणं चाप्यतिवर्षणं च देवो न जानाति कृतो मनुष्यः॥
MSS_3551 अश्वमध्ये कृतरवा शिवा युद्धप्रपञ्चकृत्। शिवा सप्तस्वरा ग्राह्या बहुशब्दाश्च निष्फलाः॥
MSS_3552 अश्वमेधसहस्रं च सत्यं च तुलया धृतम्। अत्यरिच्यत सत्यं च इति वेदविदो विदुः॥
MSS_3553 अश्वमेधसहस्रं च सत्यं च तुलया धृतम्। अश्वमेधसहस्राद्धि सत्यमेव विशिष्यते॥
MSS_3554 अश्वमेधसहस्रं च सत्यं च तुलया धृतम्। तुलयित्वा तु पश्यामि सत्यमेवातिरिच्यते॥
MSS_3555 अश्वमेधसहस्रं च सत्यं च तुलया धृतम्। नाभिजानामि यद्यस्य सत्यस्यार्धमवाप्नुयात्॥
MSS_3556 अश्वमेधसहस्रस्य फलं सत्यं तुलान्तरे। धृत्वा संलोड्यते राजन् सत्ये भवति गौरवम्॥
MSS_3557 अश्वमेधसहस्राणां सहस्रं यः समाचरेत्। नासौ पदमवाप्नोति मद्भक्तैर् यदवाप्यते॥
MSS_3558 अश्वयानं गजं मत्तं गावश्चैव प्रसूतिकाः। तथा चान्तःपुरे दासीं दूरतः परिवर्जयेत्॥
MSS_3559 अश्वशालां समासाद्य यदान्तर्मधुमक्षिकाः। मधुजालं प्रबध्नन्ति म्रियन्तेऽश्वास्तदा ध्रुवम्॥
MSS_3560 अश्वस्य लक्षणं वेगो मदो मातङ्गलक्षणम्। चातुर्यं लक्षणं नार्या उद्योगः पुरुषलक्षणम्॥
MSS_3561 अश्वानां च पताकानां बालानां पण्ययोषिताम्। विदूषकपटानां च चापल्यमतिमण्डनम्॥
MSS_3562 अश्वा नागाः स्यन्दनानां च सङ्घा मन्त्राः सिद्धा दैवतं चानुकूलम्। एतान्याहुः साधनानि स्म राज्ञां येभ्यश्चेयं बुद्धिरुत्कृष्यते मे॥
MSS_3563 अश्वा यस्य जयस्तस्य यस्याश्वास्तस्य मेदिनी। अश्वा यस्य यशस् तस्य यस्याश्वास् तस्य काञ्चनम्॥
MSS_3564 अश्वारूढं पयःपानं गजारूढं तु मैथुनम्। शिबिकीमर्दनं चैव पादचारी तु भोजनम्॥
MSS_3565 अश्वारूढं यतिं दृष्ट्वा खट्वारूढां रजस्वलाम्। सकेशां विधवां दृष्ट्वा सचैलं स्नानमाचरेत्॥
MSS_3566 अश्वाश्चतुष्कोटिमिता लक्षाण्येकादशैव च। सप्तत्रिंशत्सहस्राणि तथा शतचतुष्टयम्॥
MSS_3567 सप्ततिश्चैव संख्याताः प्रोच्यन्ते पत्तयस्ततः। षट्कोट्योऽशीतिलक्षाणि पञ्चाधिकमितानि च॥
MSS_3568 द्विषष्टि च सहस्राणि तथा शतचतुष्टयम्। पञ्चाशदिति संख्याता महाक्षौहिनिका बुधैः॥
MSS_3569 अश्विनीमैत्ररेवत्यो मृगो मूलं पुनर्वसुः। पुष्यो ज्येष्ठा तथा हस्तः प्रस्थाने श्रेष्ठ उच्यते॥
MSS_3570 अश्विनी सूयते वत्सं कामधेनुस्तुरंगमम्। तथैव सागरो वह्निं यथा राजा तथा प्रजा॥
MSS_3571 अश्वीये यमवाहनस्य नकुलस्याशीविषाणां कुले मार्जारस्य च मूषकेषु घटते या प्रीतिरात्यन्तिकी। क्षीणेऽर्थे विधुरेषु बन्धुषु दृढे लोकापवादे शनैर् ज्ञेया कामिजनेषु सैव गणिकावर्गस्य नैसर्गिकी॥
MSS_3572 अश्वे जवो वृषे धौर्यं मणौ कान्तिः क्षमा नृपे। हावभावौ च वेश्यायां गायके मधुरस्वरः॥
MSS_3573 दातृत्वं धनिके शौर्यं सैनिके बहुदुग्धता। गोषु दमस्तपस्विषु विद्वत्सु वावदूकता॥
MSS_3574 सभ्येष्वपक्षपातस्तु तथा साक्षिषु सत्यवाक्। अनन्यभक्तिर्भृत्येषु सुहितोक्तिश्च मन्त्रिषु॥
MSS_3575 मौनं मूर्खेषु च स्त्रीषु पातिव्रत्यं सुभूषणम्। महादुर्भूषणं चैतद् विपरीतममीषु च॥
MSS_3576 अश्वैर्यानं यानं स्त्रीभिर् लीलैव प्रोच्यते लीला। मांसां भुक्तं भुक्तं चान्यद् अयानमलीलाभुक्तम्॥
MSS_3577 अष्टकुलाचलसप्तसमुद्रा ब्रह्मपुरंदरदिनकररुद्राः। न त्वं नाहं नायं लोकस् तदपि किमर्थं क्रियते शोकः॥
MSS_3578 अष्टधा देवतायोनिस् तिर्यग्योनिश्च पञ्चधा। एकधा मानुषी योनिर् इमे भूताश्चतुर्दश॥
MSS_3579 अष्टपादश्चतुष्कर्णो द्विमुखी द्विमुखस्तथा। राजद्वारे पठेद् घोरो न च देवो न राक्षसः॥
MSS_3580 अष्टमं ब्रह्मरन्ध्रं स्यात् परं निर्वाणसूचकम्। तद्ध्यात्वा सूचिकाग्राभं धूमाकारं विमुच्यते। तच्च जालंधरं ज्ञेयं मोक्षदं लीनचेतसाम्॥ अष्टमी च अमावास्या वर्जनीया चतुर्दशी। पूर्णिमार्धदिनं यावन् निषिद्धा सर्वकर्मसु॥
MSS_3582 अष्टमी हन्त्युपाध्यायं शिष्यं हन्ति चतुर्दशी। आमावास्योऽभयं हन्ति प्रतिपत् पाठनाशिनी॥
MSS_3583 अष्टमे द्वादशे वापि शाकं यः पचते गृहे। कुमित्राण्यनपाश्रित्य किं वै सुखतरं ततः॥
MSS_3584 अष्टाङ्गयोगपरिशीलनकीलनेन दुःसाधसिद्धिसविधं विदधद् विदूरे। आसादयन्नभिमतामधुना विवेक- ख्यातिं समाधिधनमौलिमणिर्विमुक्तः॥
MSS_3585 अष्टाङ्गुलस्य कथितो वायोर्मानो विचक्षणैः। चतुरङ्गुलमानं च तेजस्तत्त्वं निगद्यते॥
MSS_3586 अष्टादश तथा मध्ये हीने चैव चतुर्दश। सप्ताङ्गुलः खुरः प्रोक्त उत्तमाश्वस्य पण्डितैः॥
MSS_3587 अष्टादशपुराणेषु व्यासस्य वचनद्वयम्। परोपकारः पुण्याय पापाय परपीडनम्॥
MSS_3588 अष्टादशापि स्मृतयो वदन्ति यस्यापराधः खलु तस्य दण्डः। स्वस्यापराधः खलु नाभिमूले शिरः कुतो मुण्डयते मृगाक्षि॥
MSS_3589 अष्टानां लोकपालानां संभवत्यंशतो नृपः। तस्मादभिभवत्येष सर्वभूतानि तेजसा॥
MSS_3590 अष्टाभिः किल दण्डनीतिनिपुणैः सत्प्राड्विवाकैः समं मध्येसौधमनुत्तमासनगतः कार्याणि कुर्वन् नृणाम्। विष्णुर्भूपवपुर्विधाय किमसौ दिक्पालयुक् पालयत्य् एवं भ्रान्तिमतो मनाङ् न कुरुते कास्कानयं माधवः॥
MSS_3591 अष्टावङ्गानि योगस्य यमो नियम आसनम्। प्राणायामः प्रत्याहारो धारणा ध्यानतन्मयः॥
MSS_3592 अष्टाविमानि हर्षस्य नवनीतानि भारत। वर्तमानानि दृश्यन्ते तान्येव सुसुखान्यपि॥
MSS_3593 समागमश्च सखिभिर् महांश्चैव धनागमः। पुत्रेण च परिष्वङ्गः संनिपातश्च मैथुने॥
MSS_3594 समये च प्रियालापः स्वयूथेषु च संनतिः। अभिप्रेतस्य लाभश्च पूजा च जनसंसदि॥
MSS_3595 अष्टोत्तरशतं श्लोकं चाणक्येन यथोदितम्। यस्य विज्ञानमात्रेण न् णां प्रज्ञा प्रवर्धते॥
MSS_3596 अष्टौ गुणाः पुरुषं दीपयन्ति प्रज्ञा च कौल्यं च दमः श्रुतं च। पराक्रमश्चाबहुभाषिता च दानं यथाशक्ति कृतज्ञता च॥
MSS_3597 अष्टौ तान्यव्रतघ्नानि आपो मूलं फलं पयः। हविर्भ्राह्मणकाम्या च गुरोर्वचनमौषधम्॥
MSS_3598 अष्टौ नृपेमानि मनुष्यलोके स्वर्गस्य लोकस्य निदर्शनानि। चत्वार्येषामन्ववेतानि सद्भिश् चत्वार्येषामन्ववयन्ति सन्तः॥
MSS_3599 यज्ञो दानमध्ययनं तपश्च चत्वार्येतान्यन्ववेतानि सद्भिः। दमः सत्यमार्जवमानृशंस्यं चत्वार्येतान्यन्ववयन्ति सन्तः॥
MSS_3600 अष्टौ पूर्वनिमित्तानि नरस्य विनशिष्यतः। ब्राह्मणान् प्रथमं द्वेष्टि ब्राह्मणैश्च विरुध्यते॥
MSS_3601 ब्राह्मणस्वानि चादत्ते ब्राह्मणांश्च जिघांसति। रमते निन्दया चैषां प्रशंसां नाभिनन्दति॥
MSS_3602 नैतान् स्मरति कृत्येषु याचितश् चाभ्यसूयति। एतान् दोषान् नरः प्राज्ञो बुद्ध्या बुद्ध्वा विवर्जयेत्॥
MSS_3603 अष्टौ मासान् यथादित्यस् तोयं हरति रश्मिभिः। तथा हरेत् करं राष्ट्रान् नित्यमर्कव्रतं हि तत्॥
MSS_3604 अष्टौ यदा तु दृश्यन्ते समन्ताद् देवयोनयः। उपसर्गं तमित्याहुर् दैवमुन्मत्तवद् बुधाः॥
MSS_3605 अष्टौ यस्य दिशो दलानि विपुलः कोशः सुवर्णाचलः कान्तं केसरजालमर्ककिरणा भृङ्गाः पयोदावली। नालं शेषमहोरगः प्रविततं वारांनिधेर्लीलया तद्वः पातु समुद्धरन् कुवलयं क्रोडाकृतिः केशवः॥
MSS_3606 अष्टौ हाटककोटयस्त्रिनवतिर्मुक्ताफलानां तुलाः पञ्चाशन्मधुगन्धमत्तमधुपाः क्रोधोद्धताः सिन्धुराः। अश्वानामयुतं प्रपञ्चचतुरं वाराङ्गनानां शतं दत्तं पाण्ड्यनृपेण यौतकमिदं वैतालिकायार्प्यताम्॥
MSS_3607 असंकल्पाज्जयेत् कामं क्रोधं कामविवर्जनात्। अर्थानर्थेक्षया लोभं भयं तत्त्वावमर्शनात्॥
MSS_3608 असंकल्पितमेवेह यदकस्मात् प्रवर्तते। निवर्त्यारम्भमारब्धं ननु दैवस्य कर्म तत्॥
MSS_3609 असंख्यपुष्पोऽपि मनोभवस्य पञ्चैव बाणार्थमयं ददाति। एवं कदर्यत्वमिवावधार्य सर्वस्वमग्राहि मधोर्वधूभिः॥
MSS_3610 असंख्याः परदोषज्ञा गुणज्ञा अपि केचन। स्वयमेव स्वदोषज्ञा विद्यन्ते यदि पञ्चषाः॥
MSS_3611 असंगतेनोन्नतिमागतेन चलेन वक्रेण मलीमसेन। सा दुर्जनेनेव समस्तमेतं प्रबाधते भ्रूयुगलेन लोकम्॥
MSS_3612 असंगृहीतस्य पुनर् मन्त्रस्य शृणु यत्फलम्। अहीनं धर्मकामाभ्याम् अर्थं प्राप्नोति केवलम्॥
MSS_3613 असंचयादपूर्वस्य क्षयात् पूर्वार्जितस्य च। कर्मणो बन्धमाप्नोति शारीरं न पुनः पुनः॥
MSS_3614 असंतुष्टस्य विप्रस्य तेजो विद्या तपो यशः। स्रवन्तीन्द्रियलौल्येन ज्ञानं चैवावकीर्यते॥
MSS_3615 असंतुष्टा द्विजा नष्टाः संतुष्टाश्च महीभृतः। सलज्जा गणिका नष्टा निर्लज्जाश्च कुलाङ्गना॥
MSS_3616 असंतुष्टाश्च्युताः स्थानान् मानात् प्रत्यवरोपिताः। स्वयं चोपहृता भृत्या ये चाप्युपहताः परैः॥
MSS_3617 असंतुष्टोऽसकृल्लोकान् आप्नोत्यपि सुरेश्वरः। अकिंचनोऽपि संतुष्टः शेते सर्वाङ्गविज्वरः॥
MSS_3618 असंतोषः परं दुःखं संतोषः परमं सुखम्। सुखार्थी पुरुषस् तस्मात् संतुष्टः सततः भवेत्॥
MSS_3619 असंतोषः परं पापम् इत्याह भगवान् हरिः। लोभः पापस्य बीजोऽयं मोहो मूलं च तस्य वै। असत्यं तस्य हि स्कन्धो महाशाखा सुविस्तरा॥
MSS_3620 असंतोषपरा मूढाः संतोषं यान्ति पण्डिताः। असन्तोषस्य नास्त्यन्तस् तुष्टिस्तु परमं सुखम्॥
MSS_3621 असंतोषोऽसुखायैव लोभादिन्द्रियविभ्रमः। ततोऽस्य नश्यति प्रज्ञा विद्येवाभ्यासवर्जिता॥
MSS_3622 असंत्यागात् पापकृतामपापांस् तुल्यो दण्डः स्पृशते मिश्रभावात्। शुष्केणार्द्रं दह्यते मिश्रभावात् तस्मात् पापैः सह संधिं न कुर्यात्॥
MSS_3623 असंदधानो मानान्धः समेनापि हतो भृशम्। आमकुम्भमिवाभित्त्वा नावतिष्ठेत शक्तिमान्॥
MSS_3624 असंदिग्धमना भूत्वा वदेदिक्षुरसो यथा। विक्षुब्धो वचसा यो हि वाक्यशल्येन हन्यते॥
MSS_3625 असंपत्तौ परो लाभो गुह्यस्य कथनं तथा। आपद्विमोक्षणं चैव मित्रस्यैतत् फलत्रयम्॥
MSS_3626 असंपन्नः कथं बन्धुर् असहिष्णुः कथं प्रभुः। अनात्मवित् कथं विद्वान् असंतुष्टः कथं सुखी॥
MSS_3627 असंपादयतः कंचिदर्थं जातिक्रियागुणैः। यदृच्छाशब्दवत्पुंसः संज्ञायै जन्म केवलम्॥
MSS_3628 असंप्राप्तरजा गौरी प्राप्ते रजसि रोहिणी। अव्यञ्जना भवेत् कन्या कुचहीना च नग्निका॥
MSS_3629 असंभवं हेममृगस्य जन्म तथापि रामो लुलुभे मृगाय। प्रायः समापन्नविपत्तिकाले धियोऽपि पुंसां मलिना भवन्ति॥
MSS_3630 असंभवगुणस्तुत्या जायते स्वात्मनस्त्रपा। कर्णिकारं सुगन्धीति वदन् को नोपहस्यते॥
MSS_3631 असंभाव्यं न वक्तव्यं प्रत्यक्षमपि दृश्यते। शिला तरति पानीयं गीतं गायति वानरः॥
MSS_3632 असंभाष्यं न भाषेत भाषसे यदि तत्तथा। परेषां हि समुद्वेगे नात्मनश्च शुभं फलम्॥
MSS_3633 असंभृतं मण्डनमङ्गयष्टेर् अनासवाख्यं करणं मदस्य। कामस्य पुष्पव्यतिरिक्तमस्त्रं बाल्यात् परं साथ वयः प्रपेदे॥
MSS_3634 असंभेद्यः शुचिर्दक्षः कृतान्नस्य परीक्षकः। सूदानां च विशेषज्ञः सूदाध्यक्षो विधीयते॥
MSS_3635 असंभोगेन सामान्यं कृपणस्य धनं परैः। अस्येदमिति संबन्धो हानौ दुःखेन गम्यते॥
MSS_3636 असंभ्रमो विलज्जत्वम् अवज्ञा प्रतिवादिनि। हासो राज्ञः स्तवश्चेति पञ्चैते जयहेतवः॥
MSS_3637 असंमतः कस्तव मुक्तिमार्गं पुनर्भवक्लेशभयात् प्रपन्नः। बद्धश्चिरं तिष्ठतु सुन्दरीणाम् आरेचितभ्रूचतुरैः कटाक्षैः॥
MSS_3638 असंमाने तपोवृद्धिः संम्मानाच्च तपःक्षयः। पूजया पुण्यहानिः स्यान् निन्दया सद्गतिर्भवेत्॥
MSS_3639 असंमुखालोकनमाभिमुख्यं निषेध एवानुमतिप्रकारः। प्रत्युत्तरं मुद्रणमेव वाचां नवाङ्गनानां नव एव पन्थाः॥
MSS_3640 असंविभागी दुष्टात्मा कृतघ्नो निरपत्रपः। तादृङ्नराधमो लोके वर्जनीयो नराधिप॥
MSS_3641 असंवृतस्य कार्याणि प्राप्तान्यपि विशेषतः। निःसंशयं विपद्यन्ते भिन्नप्लव इवोदधौ॥
MSS_3642 असंवृताकारतया भिन्नमन्त्रस्य भूपतेः। सकृच्छिद्रघटस्येव न तिष्ठत्युदयोदकम्॥
MSS_3643 असंशयं क्षत्रपरिग्रहक्षमा यदार्यमस्यामभिलाषि मे मनः। सतां हि संदेहपदेषु वस्तुषु प्रमाणमन्तःकरणप्रवृत्तयः॥
MSS_3644 असंशयं न्यस्तमुपान्तरक्ततां यदेव रोद्धुं रामणीभिरञ्जनम्। हृतेऽपि तस्मिन् सलिलेन शुक्लतां निरास रागो नयनेषु न श्रियम्॥
MSS_3645 असंशयं महाबाहो मनो दुर्निग्रहं चलम्। अभ्यासेन तु कौन्तेय वैराग्येण च गृह्यते॥
MSS_3646 असंशयं विजानीहि काले सर्वं फलिष्यति। धृतिं धारय विस्रब्धं भवेत् सर्वं समञ्जसम्॥
MSS_3647 असकलकलिकाकुलीकृतालि- स्खलनविकीर्णविकासिकेशराणाम्। मरुदवनिरुहां रजो वधूभ्यः समुपहरन् विचकार कोरकाणि॥
MSS_3648 असकलनयनावलोकनेन स्मितपरिहासमनोहरैर्वचोभिः। कमलमुखि मुरारिरेवमेवं कथय कियन्ति दिनानि वञ्चनीयः॥
MSS_3649 असकलनयनेक्षितानि लज्जा गतमलसं परिपाण्डुता विषादः। इति विविधमियाय तासु भूषां प्रभवति मण्डयितुं वधूरनङ्गः॥
MSS_3650 असकृदसकृन्नष्टां नष्टां मृगो मृगतृष्णिकां श्रमपरिगतोऽप्युत्पक्ष्माक्षः परैति पुनः पुनः। गणयति न तन्मायातोयं हतः सलिलाशया भवति हि मतिस्तृष्णान्धानां विवेकपराङ्मुखी॥
MSS_3651 असकृन् न नेऽति सावधि- निषेधबोधिश्रुतिर्मया कलिता। गमयति परमनवरतं या तमखण्डार्थरूपमानन्दम्॥
MSS_3652 असकृदेकरथेन तरस्विना हरिहयाग्रसरेण धनुर्भृता। दिनकराभिमुखा रणरेणवो रुरुधिरे रुधिरेण सुरद्विषाम्॥
MSS_3653 असकृद् युधि विजितादपि भीतो बार्हद्रथाज्जले दुर्गम्। कृत्वा हरिर्न्यवात्सीद् विजितोऽप्याशङ्कनीयोऽरिः॥
MSS_3654 असकृन् न वदेदाशां प्रार्थयेद् देवतां सकृत्। नालायनी पञ्च पतीन् प्रापोच्चार्य पुनः पुनः॥
MSS_3655 असक्तमाराधयतो यथायथं विभज्य भक्त्या समपक्षपातया। गुणानुरागादिव सख्यमीयिवान् न बाधतेऽस्य त्रिगणः परस्परम्॥
MSS_3656 असङ्गसंगदोषेण सत्याश्च मतिविभ्रमः। एकरात्रप्रसङ्गेन काष्ठघण्टाविडम्बना॥
MSS_3657 असज्जनः सज्जनसङ्गिसङ्गात् करोति दुःसाध्यमपीह साध्यम्। पुष्पाश्रयाच्छंभुशिरोऽधिरूढा पिपीलिका चुम्बति चन्द्रबिम्बम्॥
MSS_3658 असज्जनायाशु वरं न दद्यात् प्रीतितो नृपः। वरं भस्मासुरायेशः दत्त्वा नीलिफलं गतः॥
MSS_3659 असज्जनाश्चेन् मधुरैर्वचोभिः शक्यन्त एव प्रतिकर्तुमार्यैः। तत्केतकीरेणुभिरम्बुराशेर् बन्धक्रियायामपि कः प्रयासः॥
MSS_3660 असज्जनेन संपर्काद् अनयं यान्ति साधवः। मधुरं शीतलं तोयं पावकं प्राप्य तप्यते॥
MSS_3661 असतः श्रीमदान्धस्य दारिद्र्यं परमाञ्जनम्। आत्मौपम्येन भूतानि दरिद्रः परमीक्षते॥
MSS_3662 असतां च परिक्षेपः सतां च परिगूहनम्। अभूतानां च हिंसानाम् अधर्माणां च वर्जनम्॥
MSS_3663 असतां धर्मबुद्धिश्चेत् सतां संतापकारणम्। उपोषितस्य व्याघ्रस्य पारणं पशुमारणम्॥
MSS_3664 असतां प्रग्रहः कामः कोपश्चावग्रहः सताम्। व्यसनं दोषबाहुल्याद् अत्यन्तमुभयं मतम्॥
MSS_3665 असतां बत सत्तापि न न्यायानुगता यदा। ततस्तेभ्योर्थपूर्त्त्याशा सुधालिप्सेव भोगिनः॥
MSS_3666 असतां सङ्गदोषेण सती याति मतिर्भ्रमम्। एकरात्रिप्रवासेन काष्ठं मुञ्जे प्रलम्बितम्॥
MSS_3667 असतां सङ्गदोषेण साधवो यान्ति विक्रियाम्। दुर्योधनप्रसङ्गेन भीष्मो गोहरणे गतः॥
MSS_3668 असतां सङ्गमुत्सृज्य सत्सु सङ्गं समाचरेत्। असतां सङ्गदोषेण माण्डव्यः शूलमाप्तवान्॥
MSS_3669 असतां सहजो भावश् छन्नः केनापि हेतुना। संस्कार इव बीजानां फलेन सह जायते॥
MSS_3670 असतामुपभोगाय दुर्जनानां विभूतयः। पिचुमन्दः फलाढ्योऽपि काकैरेवोपभुज्यते॥
MSS_3671 असता सह सङ्गेन को न यात्यधमां गतिम्। पयोऽपि शौण्डनीहस्ते मद्यमित्यभिधीयते॥
MSS_3672 असतीचरितं तद्वद् वसन्तादेश्चवर्णनम्। ग्रीष्मादेर्वर्णनं तद्वद् वर्षादेरपि वर्णनम्॥
MSS_3673 असती भवति सलज्जा क्षारं नीरं च शीतलं भवति। दम्भी भवति विवेकी प्रियवक्ता भवति धूर्तजनः॥
MSS_3674 असतोऽपि भवति गुणवान् सद्भ्योऽपि परं भवन्त्यसद्वृत्ताः। पङ्कादुदेति कमलं क्रिमयः कमलादपि भवन्ति॥
MSS_3675 असतो वा सतो वापि स्वयं स्वान् वर्णयन् गुणान्। हास्यतां याति शक्रोऽपि किं पुनः प्राकृतो जनः॥
MSS_3676 असत्कार्यरतोऽधीर आरम्भी विषयी च यः। स राजसो मनुष्येषु मृतो जन्माधिगच्छति॥
MSS_3677 असत्प्रतिग्रहीता च नरके यात्यधोमुखे। एको मिष्टान्नभुग् यः स याति पूयवहं नरः॥
MSS_3678 असत्प्रलापं पारुष्यं पैशुन्यमनृतं तथा। चत्वारि वाचा राजेन्द्र न जल्पेन् नानुचिन्तयेत्॥
MSS_3679 असत्यः सर्वलोकेऽस्मिन् सततं सत्कृताः प्रियैः। भर्तारं नानुमन्यंते विनिपातगतं स्त्रियः॥
MSS_3680 असत्यता निष्ठुरताकृतज्ञता भयं प्रमादोऽलसता विषादिता। वृथाभिमानोऽपि च दीर्घसूत्रता तथाङ्गनाक्षादि विनाशनं श्रियः॥
MSS_3681 असत्यमप्रत्ययमूलकारणं कुवासनासद्मसमृद्धिवारणम्। विपन्निदानं परवञ्चनोर्जितं कृतापराधं कृतिभिर्विवर्जितम्॥
MSS_3682 असत्यमेतद् विदितं समस्तम् अकार्यकारीति मृषा प्रपञ्चः। कुचापलापक्रममेव कर्तुम् आच्छादनं ते हृदयस्य शश्वत्॥
MSS_3683 असत्यशीला विकृता दुर्ग्राह्यहृदयाः सदा। युवत्यः पापसंकल्पाः क्षणमात्राद् विरागिणः॥
MSS_3684 असत्यसंधस्य सतश् चलस्यास्थिरचेतसः। नैव देवा न पितरः प्रतीच्छन्तीति नः श्रुतम्॥
MSS_3685 असत्यस्य वणिग्मूलं शाखास्तस्य वराङ्गनाः। कायस्थाः पत्रपुष्पाणि फलानि द्यूतकारिणः॥
MSS_3686 असत्याः सत्यसंकाशाः सत्याश्चासत्यरूपिणः। दृश्यन्ते विविधा भावास् तस्माद् युक्तं परीक्षणम्॥
MSS_3687 असत्या च हता वाणी तथा पैशुन्यवादिनी। संदिग्धोऽपि हतो मन्त्रो व्यग्रचित्तो हतो जपः॥
MSS_3688 असत्यात्मगुणे शस्त्रं हस्ताभ्यां विनिवार्यते। एषापि न गतिः क्षेम्या न चान्या विद्यते क्वचित्॥
MSS_3689 असत्येनैव जीवन्ति वेश्याः सत्यविवर्जिताः। एताः सत्येन नश्यन्ति मद्येनेव कुलाङ्गनाः॥
MSS_3690 असत्संपर्कदोषेण अधस्ताद् यान्ति साधवः। मार्गस्तिमिरदोषेण समोऽपि विषमायते॥
MSS_3691 असत्सङ्गाद् गुणज्ञोऽपि विषयासक्तमानसः। अकस्मात् प्रलयं याति गीतरक्तो यथा मृगः॥
MSS_3692 असदृशजनेषु याच्ञा महतां नहि लाघवाय सुहृदर्थे। हरिरपि पाण्डुसुतेभ्यः स्वयमर्थी धार्तराष्ट्रेषु॥
MSS_3693 असद्धर्मस्त्वयं स्त्रीणाम् अस्माकं भवति प्रभो। पापीयसो नरान् यद्वै लज्जां त्यक्त्वा भजामहे॥
MSS_3694 असद्भिः सेवितो राजा स्वयं सन्नपि दूष्यते। किं सेव्यो भोगिसंवीतो गन्धवानपि चन्दनः॥
MSS_3695 असद्भिरसतामेव भुज्यन्ते धनसंपदः। फलं किम्पाकवृक्षस्य ध्वाङ्क्षा भक्षन्ति नेतरे॥
MSS_3696 असद्वृत्तो नायं न च सखि गुणैरेष रहितः प्रियो मुक्ताहारस्तव चरणमूले निपतितः। गृहाणैनं मुग्धे व्रजतु तव कण्ठप्रणयिताम् उपायो नास्त्यन्यो हृदयपरितापोपशमने॥
MSS_3697 असन्तोऽभ्यर्थिताः सद्भिः किंचित्कार्यं कदाचन। मन्यन्ते सन्तमात्मानम् असन्तमपि वितश्रुम्॥
MSS_3698 असन्तो ये निवर्तन्ते वेदेभ्य इव नास्तिकाः। नरकं भजमानास्ते प्रतिपद्यन्ति किल्बिषम्॥
MSS_3699 असन्थितपदा सुविह्वलाङ्गी मदस्खलितचेष्टितैर्मनोज्ञा। क्व यास्यसि वरोरु सुरतकाले विषमा किं वानवासिका त्वम्॥
MSS_3700 असभ्यः पिशुनश्चैव कृतघ्नो दीर्घवैरिणः। चत्वारः कर्मचण्डालाः जातिचण्डालपञ्चमाः॥
MSS_3701 असमग्रविलोकितेन किं ते दयितं पश्य वरोरु निर्विशङ्कम्। नहि जातु कुशाग्रपीतमम्भः सुचिरेणापि करोत्यपेततृष्णम्॥
MSS_3702 असमञ्जसमसमञ्जस- मसञ्जसमेतदापतितम्। वल्लवकुमारबुद्ध्या हरि हरि हरिरीक्षतः कुतुकात्॥
MSS_3703 असमर्थं परित्यज्य समर्थाः परिभुञ्जते। नृपाणां नास्ति दायाद्यं वीरभोग्या वसुन्धरा॥
MSS_3704 असमये मतिरुन्मिषति ध्रुवं करगतैव गता यदियं कुहूः। पुनरुपैति निरुध्य निवास्यते सखि मुखं न विधोः पुनरीक्ष्यते॥
MSS_3705 असमर्थाः प्रकुर्वन्ति मुनयोऽप्यर्थसंचयम्। किं न कुर्वन्ति भूपाला येषां कोशवशाः प्रजाः॥
MSS_3706 असमर्थो भवेत् साधुर् निर्धनो ब्रह्मचार्यपि। व्याधिमान् देवपूजी च कुरूपा च पतिव्रता॥
MSS_3707 असमसमरसम्पल्लम्पटानां भटानाम् अवधिरवधि युद्धे येन हम्पीरवीरः। स किल सकलदृप्तक्षत्रनक्षत्रलक्ष्मी- हरणकिरणमाली कस्य न स्यान् नमस्यः॥
MSS_3708 असमसाहससुव्यवसायिनः सकललोकचमत्कृतिकारिणः। यदि भवन्ति न वाञ्छितसिद्धयो हतविधेरयशो न मनस्विनः॥
MSS_3709 असमाने समानत्वं भविता कलहे मम। इति मत्वा ध्रुवं मानी मृगात् सिंहः पलायते॥
MSS_3710 असमापितकृत्यसंपदां हतवेगं विनयेन तावता। प्रभवन्त्यभिमानशालिनां मदमुत्तम्भयितुं विभूतयः॥
MSS_3711 असमाप्तजिगीषस्य स्त्रीचिन्ता का मनस्विनः। अनाक्रम्य जगत् कृत्स्नं नो संध्यां भजते रविः॥
MSS_3712 असमैः समीयमानः समैश्च परिहीयमाणसत्कारः। अधुरि विनियुज्यमानस् त्रिभिरर्थपतिं त्यजति भृत्यः॥
MSS_3713 असम्यगुपयुक्तं हि ज्ञानं सुकुशलैरपि। उपलभ्याप्यविदितं विदितं चाप्यनुष्ठितम्॥
MSS_3714 असहायः पुमानेकः कार्यान्तं नाधिगच्छति। तुषेणापि विनिर्मुक्तस् तण्डुलो न प्ररोहति॥
MSS_3715 असहायः समर्थोऽपि तेजस्वी किं करिष्यति। रामः सुग्रीवसाहाय्यात् लङ्कां निर्दग्धवान् पुरा॥
MSS_3716 असहायः समर्थोऽपि तेजस्व्यपि करोति किम्। निवाते पतितो वह्निः स्वयमेवोपशाम्यति॥
MSS_3717 असहायः समर्थोऽपि न कार्यं कर्तुमर्हति। तुषेणापि परित्यक्ता न प्ररोहन्ति तण्डुलाः॥
MSS_3718 असहायः सहायार्थी मामनुध्यातवान् ध्रुवम्। पीड्यमानः शरैस्तीक्ष्णैर् द्रोणद्रौणिकृपादिभिः॥
MSS_3719 असहायस्य कार्याणि सिद्धिं नायान्ति कानिचित्। तस्मात् समस्तकार्येषु सहायो भूपतेर्गतिः॥
MSS_3720 असहायोऽसमर्थो वा तेजस्वी किं करिष्यति। अतृणे पतितो वह्निः स्वयमेवोपशाम्यते॥
MSS_3721 असहाश्चैव विज्ञेयाः प्रभावन्तो विदेहजाः। अङ्गदेशोद्भवास्तीक्ष्णाः सुहस्ताः सुदृढास्तथा॥
MSS_3722 असह्यवातोद्धतरेणुमण्डला प्रचण्डसूर्यातपतापिता मही। न शक्यते द्रष्टुमपि प्रवासिभिः प्रियावियोगानलदग्धमानसैः॥
MSS_3723 असह्यान्यपि सोढानि गदितान्यप्रियाण्यपि। स्थितः परगृहद्वारि तृष्णे निवृत्तिमाप्नुहि॥
MSS_3724 असाधना वित्तहीना बुद्धिमन्तः सुहृन्मताः। साधयन्त्याशु कार्याणि काककूर्ममृगाखुवत्॥
MSS_3725 असाधुः साधुर्वा भवति खलु जात्यैव पुरुषो न सङ्गाद् दौर्जन्यं न हि सुजनता कस्यचिदपि। प्ररूढे संसर्गे मणिभुजगयोर्जन्मजनिते मणिर्नाहेर्दोषान् स्पृशति न तु सर्पो मणिगुणान्॥
MSS_3726 असाधु परिगन्तव्यं न च साधु च संवलम्। संवलं कुरु यत्नेन मरणं ध्रुवनिश्चयम्॥
MSS_3727 असाध्यं नारभेत् प्राज्ञः अकार्यं नैव कारयेत्। अनृतं नैव जल्पेत अभक्ष्यं नैव भक्षयेत्॥
MSS_3728 असाध्यं शत्रुमालोक्य दायादं तस्य भेदयेत्। राज्यकामं समर्थं च यथा रामो विभीषणम्॥
MSS_3729 असाध्यं साधुमन्त्राणां तीव्रं वाग्विषमुत्सृजत्। द्विजिह्वं वदनं धत्ते दुष्टो दुर्जनपन्नगः॥
MSS_3730 असाध्यमन्यथा दोषं परिच्छिद्य शरीरिणाम्। यथा वैद्यस्तथा राजा शस्त्रपाणिर्विषह्यति॥
MSS_3731 असाध्यायाः सुखं सिद्धिः सिद्धायाश्चानुरञ्जनम्। रक्तायाश्च रतिः सम्यक् कामशास्त्रप्रयोजनम्॥
MSS_3732 असामान्योल्लेखं विरसहतहेवाकिनमलं विधिं वन्दे निन्दाम्युत बत न जाने किमुचितम्। अनर्घं निर्माणं ललिततनु यस्येह भवती न यः कृत्वापि त्वां परिहरति सर्गव्यसनिताम्॥
MSS_3733 असारं संसारं परिमुषितरत्नं त्रिभुवनं निरालोकं लोकं मरणशरणं बान्धवजनम्। अदर्पं कन्दर्पं जननयननिर्माणमफलं जगज्जीर्णारण्यं कथमसि विधातुं व्यवसितः॥
MSS_3734 असारः संसारः सरसकदलीसारसदृशो लसद्विद्युल्लेखाचकितचपलं जीवितमिदम्। यदेतत् तारुण्यं नगगतनदीवेगसदृशम् अहो धार्ष्ट्यं पुंसां तदपि विषयान् धावति मनः॥
MSS_3735 असारः सर्वतः सारो वाचा सारसमुच्चयः। वाचा सा चलिता येन सुकृतं तेन हारितम्॥
MSS_3736 असारभूते संसारे सारं सारङ्गलोचना। तदर्थं धनमिच्छन्ति तत्त्यागे च धनेन किम्॥
MSS_3737 असारभूते संसारे सारभूता नितम्बिनी। इति संचिन्त्य वै शंभुर् अर्धाङ्गे कामिनीं दधौ॥
MSS_3738 असाराः सन्त्येते विरतिविरसा वाथ विषया जुगुप्सन्तां यद् वा ननु सकलदोषास्पदमिति। तथाप्यन्तस्तत्त्वप्रणिहितधियामप्यतिबलस् तदीयोऽनाख्येयः स्फुरति हृदये कोऽपि महिमा॥
MSS_3739 असारे खलु संसारे सारं श्वशुरमन्दिरम्। क्षीराब्धौ च हरिः शेते शिवः शेते हिमालये॥
MSS_3740 असारे खलु संसारे सारं श्वशुरमन्दिरम्। हरो हिमालये शेते विष्णुः शेते महोदधौ॥
MSS_3741 असारे खलु संसारे सारमेतच्चतुष्टयम्। काश्यां वासः सतां सङ्गो गङ्गाम्भः शंभुसेवनम्॥
MSS_3742 असारे खलु संसारे सुखभ्रान्तिः शरीरिणाम्। लालापानमिवाङ्गुष्ठे बालानां स्तन्यविभ्रमः॥
MSS_3743 असारे बत संसारे कर्मतन्त्रः शरीरिणाम्। जायन्ते प्रियसंयोगा वियोगे हृदयच्छिदः॥
MSS_3744 असारे संसारे विषमविषपाके नृपसुखे कृतान्तेनाचान्ते प्रकृतिचपले जीवितबले। ध्रुवापाये काये विषयमृगतृष्णाहतहृदः क्षरप्राणैः प्राणानहह परिमुष्णन्ति कुधियः॥
MSS_3745 असारे संसारे सुमतिशरणे काव्यकरणे यथेष्टं चेष्टन्ते कति न कवयः स्वस्वरुचयः। परं दुग्धस्निग्धं मधुररचनं यस्तु वचनं प्रसूते ब्रूते वा भवति विरलः कोऽपि सरलः॥
MSS_3746 असारो निर्गुणो वक्रश् चित्ररूपतयान्वितः। अवाप न चिराद् भ्रंशं शक्रचापः खलो यथा॥
MSS_3747 असावधाने पाण्डित्यं क्रयक्रीतं च मैथुनम्। भोजनं च पराधीनं तिस्रः पुंसां विडम्बनाः॥
MSS_3748 असावनास्थापरयावधीरितः सरोरुहिण्या शिरसा नमन्नपि। उपैति शुष्यन् कलमः सहाम्भसा मनोभुवा तप्त इवाभिपाण्डुताम्॥
MSS_3749 असावनुपनीतोऽपि वेदानधिजगे गुरोः। स्वभावशुद्धः स्फटिको न संस्कारमपेक्षते॥
MSS_3750 असावन्तश्चञ्चद्विकचनवलीलाब्जयुगल- स्तलस्फूर्जत्कम्बुर्विलसदलिसंघात उपरि। विना दोषासङ्गं सततपरिपूर्णाखिलकलः कुतः प्राप्तश्चन्द्रो विगलितकलङ्कः सुमुखि ते॥
MSS_3751 असावहं लोहमयी स यस्याः क्रूरः सखि प्रस्तर एष कान्तः। आकर्षकद्रावकचुम्बकेषु नैकोऽप्यसौ भ्रामक इत्यवैहि॥
MSS_3752 असावुदयमारूढः कान्तिमान् रक्तमण्डलः। राजा हरति लोकस्य हृदयं मृदुभिः करैः॥
MSS_3753 असावुद्वेललावण्यरत्नाकरसमुद्भवः। जगद्विजयमाङ्गल्यशङ्खः कुसुमधन्वनः॥
MSS_3754 असावेकद्वित्रिप्रभृतिपरिपाट्या प्रकटयन् कलाः स्वैरं स्वैरं नवकमलकन्दाङ्कुररुचः। पुरन्ध्रीणां प्रेयोविरहदहनोद्दीपितदृशां कटाक्षेभ्यो बिभ्यन्निभृतमिव चन्द्रोऽभ्युदयते॥
MSS_3755 असिः शरा वर्म धनुश्च नोच्चकैर् विविच्य किं प्रार्थितमीश्वरेण ते। अथास्ति शक्तिः कृतमेव याच्ञया न दूषितः शक्तिमतां स्वयंग्रहः॥
MSS_3756 असिजीवी मषीजीवी देवलो ग्रामयाजकः। धावकः पाचकश्चैव षड् विप्राः शूद्रजातयः॥
MSS_3757 असितखुरचतुष्कः श्यामलग्रन्थिपादः स्रवति करसमीपे मूत्रधारां सवेगाम्। दशनचलखलीनः कुक्कुटस्कन्धबन्धः किटिवरकठिनोरुर्दूरगः स्यात् तुरुङ्गः॥
MSS_3758 असितगिरिसमं स्यात् कज्जलं सिन्धुपात्रे सुरतरुवरशाखा लेखनी पत्रमुर्वी। लिखति यदि गृहीत्वा शारदा सर्वकालं तदपि तव गुणानामीश पारं न याति॥
MSS_3759 असितनयनलक्ष्मीं लक्षयित्वोत्पलेषु क्वणितकनककाञ्चीं मत्तहंसस्वनेषु। अधररुचिरशोभां बन्धुजीवे प्रियाणां पथिकजन इदानीं रोदिति भ्रान्तचित्तः॥
MSS_3760 असितभुजगभीषणासिपत्रो रुहरुहिकाहितचित्ततूर्णचारः। पुलकिततनुरुत्कपोलकान्तिः प्रतिभटविक्रमदर्शनेऽयमासीत्॥
MSS_3761 असितभुजगशिशुवेष्टितम् अभिनवमाभाति केतकीकुसुमम्। आयसवलयालंकृत- विषाणमिव दन्तिनः पतितम्॥
MSS_3762 असितमेकसुराशितमप्यमून् न पुनरेष विधुर्विशदं विषम्। अपि निपीय सुरैर्जनितक्षयं स्वयमुदेति पुनर्नवमार्णवम्॥
MSS_3763 असितवसनस्रग्संवीता घनागुरुसारवन् मृगमदमषीस्नाता जातां त्वमेव तमस्विनी। अभिसर सुखं दन्तोद्द्योतं न तन्वि विकासयेः श्वसितमथवा मुञ्चेश्चञ्चद्द्विरेफघनोद्गमम्॥
MSS_3764 असितात्मा सुसंनद्धः समाविष्कृतचापलः। भुजंगकुटिलस् तस्या भ्रूविक्षेपः खलायते॥
MSS_3765 असिद्धसाधनं सद्भिः शासनं दण्ड उच्यते। तं युक्त्यैव नयेद् दण्डं युक्तदण्डः प्रशस्यते॥
MSS_3766 असिधारां विषं वह्निं समत्वे यः प्रपश्यति। मालासुधातुषाराणां स योगी कथ्यते बुधैः॥
MSS_3767 असिधाराक्रमक्रीता वरमेकापि काकिणी। न परभ्रूविनिर्दिष्टा सागरान्तापि मेदिनी॥
MSS_3768 असिधारापथे नाथ शत्रुशोणितपिच्छिले। आजगाम कथं लक्ष्मीर् निर्जगाम कथं यशः॥
MSS_3769 असिधेनुरियं विभाति ते जितसर्वक्षितिपालमण्डला। प्रलये जगतीमिवाशितुं स्फुरती कालकरालजिह्वका॥
MSS_3770 असिन्दूरेण सीमन्तो मा भून्नो योषितामिति। अतः परिहरन्त्याजाव् असिं दूरेण तेऽरयः॥
MSS_3771 असिमात्रसहायस्य प्रभूतारिपराभवे। अन्यतुच्छजनस्येव न स्मयोऽस्य महाधृतेः॥
MSS_3772 असीव्यद् देहे स्वे पशुपतिरुमाङ्कं समघनो विगुप्तो गोपीभिर्दुहितरमयात् सा कमलभूः। यदादेशादेतज् जगदपि मृगीदृक्परवशं स वश्यः कस्य स्यादहह विषमो मन्मथभरः॥
MSS_3773 असुखमथ सुखं वा कर्मणां पक्तिवेलास्व् अहह नियतमेते भुञ्जते देहभाजः। तदिह पुरत एव प्राह मौहुर्तिकश्चेत् कथय फलममीषामन्ततः किं ततः स्यात्॥
MSS_3774 असुखैश्च विनालापो गुह्यस्य कथनं तथा। विपद्विमोक्षणं चैव मित्रतायाः फलत्रयम्॥
MSS_3775 असुभिरशुभं त्यक्त्वा देहं निजं किल योगविद् विशति विशदं ज्ञानालोकात् परस्य कलेवरम्। नयनविवरैः सूक्ष्मैः साक्षादहो तव नैपुणं विशसि हृदयं द्रष्टुं स्पष्टं बहिश्च विचेष्टसे॥
MSS_3776 असुभृतां वधमाचरति क्षमाद् वदति वाक्यमसह्यमसूनृतम्। परकलत्रधनान्यपि वाञ्छति न कुरुते किमु मद्यमदाकुलः॥
MSS_3777 असुररचितप्रयत्नाद् विज्ञाता दिविरवञ्चना येन। संरक्षिता मतिमता रत्नवती वसुमती तेन॥
MSS_3778 असुरसमरदक्षैर्वज्रसंधृष्टचापैर् अनुपमबलवीर्यैः स्वैः कुलैस्तुल्यवीर्यः। रघुरिव स नरेन्द्रो यज्ञविश्रान्तकोशो भव जगति गुणानां भाजनं भ्राजितानाम्॥
MSS_3779 असुरसुरनरेशां यो न भोगेषु तृप्तः कथमिह मनुजानां तस्य भोगेषु तृप्तिः। जलनिधिजलपाने यो न जातो वितृष्णस् तृणशिखरगताम्भम्भःपानतः किं स तृप्येत्॥
MSS_3780 असुरहितमप्यादित्योत्थं विपत्तिमुपागतं दितिसुतगुरुः प्राणैर्योक्तुं न किं कचवत् तमः। पठति लुठतीं कण्ठे विद्यामयं मृतजीवनीं यदि न वहते संध्यामौनव्रतव्ययभीरुताम्॥
MSS_3781 असुरो हितमुपदिष्टः प्रह्लादो नारदेन गर्भस्थः। तत्त्वविदुषां वरोऽभूद्- धितोपदेशं सदा शृणुयात्॥
MSS_3782 असुलभा सकलेन्दुमुखी च सा किमपि चेदमनङ्गविचेष्टितम्। अभिमुखीष्विव वाञ्छितसिद्धिषु व्रजति निर्वृतिमेकपदे मनः॥
MSS_3783 असुहृत्ससुहृच्चापि सशत्रुर् मित्रवानपि। सप्रज्ञः प्रज्ञया हीनो दैवेन लभते सुखम्॥
MSS_3784 असूचिभेद्यामासाद्य बालां प्रौढाभिलापिणीम्। हा कष्टं मुषितोऽस्मीति प्रभाते वक्ति कामुकः॥
MSS_3785 असूचीसंचारे तमसि नभसि प्रौढजलद- ध्वनिप्राज्ञंमन्ये पतति पृषतानां निचये। इदं सौदामिन्याः कनककमनीयं विलसितं मुदं च म्लानिं च प्रथयति पथि स्वैरसुदृशाम्॥
MSS_3786 असूत सद्यः कुसुमान्यशोकः स्कन्धात् प्रभृत्येव सपल्लवानि। पादेन नापैक्षत सुन्दरीणां संपर्कमाशिञ्जितनूपुरेण॥
MSS_3787 असूत सा नागवधूपभोग्यं मैनाकमम्भोनिधिबद्धसख्यम्। क्रुद्धेऽपि पक्षच्छिदि वृत्रशत्राव् अवेदनाज्ञं कुलिशक्षतानाम्॥
MSS_3788 असूयको दन्दशूको निष्ठुरो वैरकृन्नरः। स कृच्छ्रं महदाप्नोति नचिरात् पापमाचरन्॥
MSS_3789 असूयया हतेनैव पूर्वोपायोद्यमैरपि। कर्त् णां गृह्यते संपत् सुहृद्भिर्मन्त्रिभिस्तथा॥
MSS_3790 असूयाविष्टे मनसि यदि संपत् प्रवर्तते। तुषाग्निं वायुसम्योगम् इव जानीहि सुव्रत॥
MSS_3791 असूयैकपदं मृत्युर् अतिवादः श्रियो वधः। अशुश्रूषा त्वरा श्लाघा विद्यायाः शत्रवस्त्रयः॥
MSS_3792 असेकतोऽत्यन्तनिषेकतश्च शाखाविशोषं फलिनो निरूप्य। सप्ताहमात्रं शृतमेव सर्पिर् विडङ्गदुग्धाम्बु निषेचनीयम्॥
MSS_3793 असेवके चानुरक्तिर् दानं सप्रियभाषणम्। अनुरक्तस्य चिह्नानि दोषेऽपि गुणसंग्रहः॥
MSS_3794 असेवितेश्वरद्वारम् अदृष्टविरहव्यथम्। अनुक्तक्लीबवचनं धन्यं कस्यापि जीवितम्॥
MSS_3795 असोढा तत्कालोल्लसदसहभावस्य तपसः कथानां विश्रम्भेष्वथ च रसिकः शैलदुहितुः। प्रमोदं वो दिश्यात् कपटबटुवेषापनयने त्वराशथिल्याभ्यां युगपदभियुक्तः स्मरहरः॥
MSS_3796 असौ गतः सौगत एव यस्मात् कुर्यान् निरालम्बनतां ममैव। सखि प्रियस्ते क्षणिकः किमन्यन् निरात्मकः शून्यतमः स वन्द्यः॥
MSS_3797 असौ गिरेः शीतलकन्दरस्थः पारावतो मन्मथचाटुदक्षः। धर्मालसाङ्गीं मधुराणि कूजन् संवीजते पक्षपुटेन कान्ताम्॥
MSS_3798 असौजन्यञ्चेतोभवसमुचितं भावयति तद् वृथा संसारेऽस्मिन्नहह समयं किं गमयसि। चिराद् भूयो भूयः कलयसि सखेदो भवसुखं ततो मन्ये त्यागात् प्रभवति परा निर्वृतिरिति॥
MSS_3799 असौ नास्तीवेन्दुः क्वचिदपि रविः प्रोषित इव ग्रहोडूनां चक्रं नभसि लिखितप्रोञ्छितमिव। अहर्वा रात्रिर्वा द्वयमपि प्रलुप्तप्रविचयं घनैर्बद्धव्यूहैः किमिदमतिघोरं व्यवसितम्॥
MSS_3800 असौ बिभ्रत्ताम्रत्विषमुदयशैलस्य शिरसि स्खलन् प्रालेयांशुर्यदि भवति मत्तो हलधरः। तदानीमेतत् तु प्रतिनवतमालद्युतिहरं तमोऽपि व्यालोलं विगलति तदीयं निवसनम्॥
MSS_3801 असौभाग्यं धत्ते परमसुखभोगास्पदमयं विचित्रं तद्गेहं भवति पृथुकार्तस्वरमयम्। निविष्टः पल्यङ्के कलयति स कान्तारतरणं प्रसादं कोपं वा जननि भवती यत्र तनुते॥
MSS_3802 असौ मरुच्चुम्बितचारुकेसरः प्रसन्नताराधिपमण्डलाग्रणीः। वियुक्तरामातुरदृष्टिवीक्षितो वसन्तकालो हनुमानिवागतः॥
MSS_3803 असौ महाकालनिकेतनस्य वसन्नदूरे किल चन्द्रमौलेः। तमिस्रपक्षेऽपि सह प्रियाभिर् जोत्स्नावतो निर्विशति प्रदोषान्॥
MSS_3804 असौ महेन्द्रद्विपदानगन्धिस् त्रिमार्गगावीचिविमर्दशीतः। आकाशवायुर्दिनयौवनोत्थान् आचामति स्वेदलवान् मुखे ते॥
MSS_3805 असौ महेन्द्राद्रिसमानसारः पतिर्महेन्द्रस्य महोदधेश्च। यस्य क्षरत्सैन्यगजच्छलेन यात्रासु यातीव पुरो महेन्द्रः॥
MSS_3806 असौ रसौचित्यगुणोज्ज्वलोऽपि गुम्फो न काव्यव्यपदेशयोग्यः। धत्ते खलस्यापि न दुर्विषह्य- द्वेषग्रहोत्सारणमन्त्रतां यः॥
MSS_3807 असौ विद्याशाली शिशुरपि विनिर्गत्य भवनाद् इहायातः संप्रत्यविकलशरच्चन्द्रवदनः। यदालोकस्थाने भवति पुरमुन्मादतरलैः कटाक्षैर्नारीणां कुवलयितवातायनमिव॥
MSS_3808 असौ समरसाहसं वितनुतेऽग्रिमश्रेयसे मुकुन्दममुमात्मनि स्थिरयितुं न किं वाञ्छति। अतः परतरं कुतः प्रतरणाय वारांनिधेर् निदानमिह संसृतेः सुखसृतेश्च किं कारणम्॥
MSS_3809 असौ समालोकितकाननान्तरे विकीर्णविस्पष्टमरीचिकेसरः। विनिर्गतः सिंह इवोदयाचलाद् गृहीतनिष्पन्दमृगो निशाकरः॥
MSS_3810 असौ हि दत्त्वा तिमिरावकाशम् अस्तं व्रजत्युन्नतकोटिरिन्दुः। जलावगाढस्य वनद्विपस्य तीक्ष्णं विषाणाग्रमिवावशिष्टम्॥
MSS_3811 असौ हि रामा रतिविग्रहप्रिया रहःप्रगल्भा रमणं रहोगतम्। रतेन शत्रौ रमयेत् परेन वा नो चेदुदेष्यत्यरुणः पुरो रिपुः॥
MSS_3812 असौ हि संकेतसमुत्सुकाभिर् विलासिनीभिर्मदनातुराभिः। सरोषदृष्टः स्फुरिताधराभिर् द्रुतं रविर्भीत इवास्तमेति॥
MSS_3813 अस्तंगतभारविरवि कालवशात् कालिदासविधुविधुरम्। निर्वाणबाणदीपं जगदिदमद्योति रत्नेन॥
MSS_3814 अस्तं गतवति सवितरि पायसपिण्डं सुधाकरं प्राची। व्यरचयदम्बरकुशभुवि चरति कलङ्कस्तदन्तरे काकः॥
MSS_3815 अस्तं गतवति सवितरि भर्तरि मधुपं निवेश्य कोशान्ते। कमलिन्योऽपि रमन्ते किमत्र चित्रं मृगाक्षीणाम्॥
MSS_3816 अस्तंगते दिवानाथे नलिनी मधुपच्छलात्। गिलन्ति स्वविनाशाय गुटिकां कालकूटजाम्॥
MSS_3817 अस्तंगते निजरिपावपि कुम्भयोनौ संकोचमाप जलधिर्न तु माद्यति स्म। गम्भीरतागुणचमत्कृतविष्टपानां शत्रुक्षयेऽपि महतामुचितं ह्यदः स्यात्॥
MSS_3818 अस्तंगते भास्वति नान्धकारान् शनैश्चरो हन्ति विधौ बुधश्च। पितुर्गुणैर्न प्रतिभाति पुत्रो गुणान्वितो यः स गुणेन भाति॥
MSS_3819 अस्तंगतोऽयमरविन्दवनैकबन्धुर् भास्वान्न लङ्घयति कोऽपि विधिप्रणीतम्। हे चक्र धैर्यमवलम्ब्य विमुञ्च शोकं धीरास्तरन्ति विपदं न तु दीनचित्ताः॥
MSS_3820 अस्तं भास्वति लोकलोचनकलालोके गते भर्तरि स्त्रीलोकोचितमाचरन्ति सुकृतं वह्नौ विलीय त्विषः। अप्येतास्तु चिकीर्षयेव तपसां ताराक्षमाला दिशो मन्ये खञ्जनकण्ठकोमलतमःकृष्णाजिनं बिभ्रति॥
MSS_3821 अस्तं मुक्तिरुपैतु यत्र न तनूसाध्या हरेर्भक्तयस् तन्नः संसृतिरेधतां निरवधिर्यस्याः प्रसादोदयात्। मूर्ध्नि श्रीपुरुषोत्तमप्रणतयः श्रीरामनामानने हृद्देशे यदुनन्दनस्य जलदश्यामाभिरामाकृतिः॥
MSS_3822 अस्तं यतापि किल मस्तकवर्तिनासाव् अस्ताचलोऽहिमरुचा रुचिमप्यलम्भि। प्रायः परोपकृतये कृतिनोऽनेपेक्ष्य स्वार्थं विपत्कवलिता अपि भावयन्ति॥
MSS_3823 अस्तं यातस्तिमिरपटलीदत्तभङ्गः पतंगः प्राप्तो नैवोदयगिरिशिरोमूलमेणावचूलः। तत्ते कालं कतिपलमयं भाति खद्योतपोत द्योतं द्योतं पुनरपि पुनर्द्योततां को विलम्बः॥
MSS_3824 अस्तं शशी याति शशाङ्कवदने मानं विमुञ्चाधुना किं मानेन मुधा नतभ्रु गगनाद् भ्रश्यन्त्यमूस्तारकाः। इत्थं त्वामनुशिक्षयन् क्षितितलादुन्नम्य पादं शनैः क्षीणां वीक्ष्य निशां निसर्गसुभगं गायत्यसौ कुक्कुटः॥
MSS_3825 अस्तग्रस्तगभस्तिमत्करततिन्यङ्नीतचञ्चूपुटी पाटीराद्रिमथो हिमाचलमधः प्रक्षिप्य पक्षद्वयम्। पश्चादुन्नतपुच्छपुञ्जमुदयत्प्राचीप्रकाशच्छलाद् अण्डं मण्डलमैन्दवं जनयति व्यक्तं बकोटीवियत्॥
MSS_3826 अस्तप्रत्युपकारगन्धमकृतस्वप्रार्थनापेक्षम- प्यम्भोभिर्भुवमार्द्रयन्ति जलदा जीवन्त्यमी जन्तवः। दैवज्ञः पुनरस्ति वृष्टिरिति वागेका मयोक्तेति यद् विश्वं क्रीतमिवाधिगच्छति तदेवाघूर्णते मर्मणि॥
MSS_3827 अस्तब्धः पूजयेन् मान्यान् गुरून् सेवेदमायया। अर्चेद् देवान्नदम्भेन श्रियमिच्छेदकुत्सिताम्॥
MSS_3828 अस्तब्धतामचापल्यं वैराणां चाप्यकर्तृताम्। प्रत्यक्षतो विजानीयाद् भद्रतां क्षुद्रतामपि॥
MSS_3829 अस्तब्धमक्लीबमदीर्घसूत्रं सानुक्रोशं श्लक्ष्णमहार्यमन्यैः। अरोगजातीयमुदारवाक्यं दूतं वदन्त्यष्टगुणोपपन्नम्॥
MSS_3830 अस्तमस्तकपर्यस्तसमस्तार्कांशुसंस्तरा। पीनस्तनस्थिताताम्रकम्रवस्त्रेव वारुणी॥
MSS_3831 अस्तमितविषयसङ्गा मुकुलितनयनोत्पला मृदुश्वसिता। ध्यायति किमप्यलक्ष्यं नित्यं योगाभियुक्तेव॥
MSS_3832 अस्तमीयुषि निशाकरे सती रागतोऽतिविधुरा कुमुद्वती। षट्पदं गरलमग्रहीन् मुखे संमुखेऽपि खगशब्दवारिता॥
MSS_3833 अस्तव्यस्तमितस्ततः पथि पतन् मद्यं महादुद्वमन् हस्ताभ्यां मुखमक्षिकाः परिणुदन् गालीर्गदन् गद्गदन्। उत्तालैः शिशुभिर्भृशं वलयितो बीभत्समूर्तिर्महान् मत्तो दक्षिणतः क्षणं क्षिप दृशं मत्तोऽयमागच्छति॥
MSS_3834 अस्तव्यस्तसमीरकम्पिततया दृष्टेस्तिरस्कारिणीं हस्तेनालकवल्लरीमकुटिलामानीय कर्णान्तिकम्। उद्वीक्ष्य प्रियमार्गमध्वगवधूरस्तं गते भास्वति छिन्नाशा स्वनिवेशमेति शनकैः स्वप्नेक्षणाशंसिनी॥
MSS_3835 अस्तव्यस्तान् क्रमततगतीन् पत्रिमालातरङ्गान् वेणीदण्डानिव धृतवती मुक्तसंध्याङ्गरागा। ध्वान्तम्लानांशुकपरिचयच्छन्नलावण्यशोच्या द्यौः प्रत्यग्रद्युमणिविरहाद्वान्तमक्ष्णोर्न याति॥
MSS_3836 अस्ताद्रिपार्श्वमुपजग्मुषि तिग्मभासि जानीत शीतकिरणोऽभ्युदितो न वेति। चारा इवाथ रजनीतिमिरप्रयुक्ताश् चेरुश्चिरं चरणभूमिषु चञ्चरीकाः॥
MSS_3837 अस्ताद्रिशिरोविनिहित- रविमण्डलसरसयावघट्टाङ्कम्। नयतीव कालकौलः क्वापि नभःसैरिभं सिद्ध्यै॥
MSS_3838 अस्ताभिमुखे सूर्ये उदिते संपूर्णमण्डले चन्द्रे। गमनं बुधस्य लग्ने उदितास्तमिते च केतौ॥
MSS_3839 अस्तावलम्बिरविबिम्बतयोदयाद्रि- चूडोन्मिषत्सकलचन्द्रतया च सायम्। संध्याप्रनृत्तहरहस्तगृहीतकांस्य- तालद्वयेव समलक्ष्यत नाकलक्ष्मीः॥
MSS_3840 अस्ताविलरूक्षाक्ष्यो मूषकनयनाश्च न शुभदा गावः। प्रचलच्चिपिटविषाणा करटाः खरसदृशवर्णाश्च॥
MSS_3841 अस्ति कारणमव्यक्तं सर्वव्यापि परापरम्। सांनिध्यादपि दुर्ग्राह्यं विश्वमूर्त्योपलक्षितम्॥
MSS_3842 अस्ति कोऽपि तिमिरस्तनंधयः किंचिदञ्चितपदं स गायति। यन्मनागपि निशम्य का वधूर् नावधूतहृदयोपजायते॥
MSS_3843 अस्ति ग्रीवा शिरो नास्ति द्वौ भुजौ करवर्जितौ। सीताहरणसामर्थ्यो न रामो न च रावणः॥
MSS_3844 अस्ति जलं जलराशौ क्षारं तत् किं विधीयते तेन। लघुरपि वरं स कूपो यत्राकण्ठं जनः पिबति॥
MSS_3845 अस्ति पुत्रो वशे यस्य भृत्यो भार्या तथैव च। अभावे सति संतोषः स्वर्गस्थोऽसौ महीतले॥
MSS_3846 अस्ति भयमस्ति कौतुकम् अस्ति च मन्दाक्षमस्ति चोत्कण्ठा। बालानां प्रणयिजने भावः कोऽप्येष नैकरसः॥
MSS_3847 अस्ति यद्यपि सर्वत्र नीरं नीरजराजितम्। मोदते न तु हंसस्य मानसं मानसं विना॥
MSS_3848 अस्ति श्रीस्तनपत्रभङ्गमकरीमुद्राङ्कितोरःस्थलो देवः सर्वजगत्पतिर्मधुवधूवक्त्राब्जचन्द्रोदयः। क्रीडाक्रोडतनोर्नवेन्दुविशदे दंष्ट्राङ्कुरे यस्य भूर् भाति स्म प्रलयाब्धिपल्वलतलोत्खातैकमुस्ताकृतिः॥
MSS_3849 अस्ति स्वर्णमयोऽद्रिरस्ति विषयः क्षुत्तृड्भरावर्जितः सन्ति क्षीरघृताकरा जलधयः सन्ति द्रुमाः कामदाः। किं नस्तच्चरिताद्भुतश्रवणतः साध्यं क्षुधा ताम्यतां दृष्टं यत्सविधे विधेहि सुमते तत्रैव सर्वं श्रमम्॥
MSS_3850 अस्ति स्वादुफलं किमस्ति किमथाघ्रातुं क्षमः कोरकस् तद्विश्राम्यतु नाम भोक्तुमुचितं पत्रं किमस्त्यन्ततः। सेव्यो हन्त यदीदृशोऽपि मनुजैर्वृक्षाधमः पिप्पलो दुःस्वातन्त्र्यमिदं विधेः कथय तत् कस्याग्रतो रुद्यताम्॥
MSS_3851 अस्तीत्येव कृषिं कुर्यात् अस्ति नास्तीति वाणिजम्। नास्तीत्येव ऋणं दद्यात् नाहमस्मीति साहसम्॥
MSS_3852 अस्तु तावदगस्त्येन जह्नोर्महिमनिह्नवः। का कथा तस्य बालस्य विश्वग्रासेऽप्यतृप्यतः॥
MSS_3853 अस्तु स्वस्त्ययनाय दिग्धनपते कैलासशैलाश्रय- श्रीकण्ठाभरणेन्दुविभ्रमदिवानक्तंभ्रमत्कौमुदी। यत्रालं नलकूबराभिसरणारम्भाय रम्भास्फुरत् पाण्डिम्नैव तनोस्तनोति विरहव्यग्रापि वेशग्रहम्॥
MSS_3854 अस्ते शिवा पश्चिमायां परचक्रभयाय सा। शुभा कुबेरदिश्यस्ते ग्रामान्तः शून्यकारिणी॥
MSS_3855 अस्तोकविस्मयमपस्मृतपूर्ववृत्तम् उद्भूतनूतनभयज्वरजर्जरं नः। एकक्षणत्रुटितसंघटितप्रमोहम् आनन्दशोकशबलत्वमुपैति चेतः॥
MSS_3856 अस्तोदयाचलविलम्बिरवीन्दुबिम्ब- व्याजात् क्षणं श्रवणयोर्निहितारविन्दा। ताराच्छलेन कुसुमानि समुत्क्षिपन्ती संध्येयमागतवती प्रमदेव काचित्॥
MSS_3857 अस्तोदयाद्रिगतमर्कशशाङ्कबिम्बम् अह्नोऽतिवार्धकदशामवलम्बितस्य। ताराक्षराणि पठितुं तपनीयशैल- नासावसक्तमुपनेत्रमिवाबभासे॥
MSS_3858 अस्तोपधानविनिहित- रविबिम्बशिरोनिकुञ्चितदिगङ्गः। वस्तेऽन्धकारकम्बलम् अम्बरशयने दिनाध्वन्यः॥
MSS_3859 अस्त्यत्रैव किलार्णवे तदमृतं तत्रैव हालाहलः सन्त्यस्मिन् मलये पटीरतरवस्तत्रैव वाताशनाः। यद्यद्वस्त्वभिजातमस्ति सविधे तत्तद् दुरापं नृणां प्राप्तव्यं रसनाञ्चले करतले भाले च वेधा न्यधात्॥
MSS_3860 अस्त्यद्यापि चतुःसमुद्रपरिखापर्यन्तमुर्वीतलं वर्तन्तेऽपि च तत्र तत्र रसिका गोष्ठीषु सक्ता नृपाः। एकस्तत्र निरादरो भवति चेदन्यो भवेत् सादरो वाग्देवी वदनाम्बुजे वसति चेत् को नाम दीनो जनः॥
MSS_3861 अस्त्यप्रतिसमाधेयं स्तनद्वन्द्वस्य दूषणम्। स्फुटतां कञ्चुकानां यन् नायात्यावरणीयताम्॥
MSS_3862 अस्त्युत्तरस्यां दिशि देवतात्मा हिमालयो नाम नगाधिराजः। पूर्वापरौ तोयनिधी वगाह्य स्थितः पृथिव्या इव मानदण्डः॥
MSS_3863 अस्त्येकं भुवनं सूक्ष्मं क्षमध्वे यत्र वीक्षितुम्। विषयांश्चित्रविद्यायाश् चित्राणां चलतां तथा॥
MSS_3864 नाटकाख्यायिकानां च शक्यान् सर्वविधानपि। स्फुरणा जायते प्रायस् तत एव कलाकृताम्॥
MSS_3865 अस्त्येव भूभृतां मूर्ध्नि दिवि वा द्योततेऽम्बुदः। मरुद्भिर्भज्यमानोऽपि स किमेति रसातलम्॥
MSS_3866 अस्त्येवोद्दामदावानलविकलतरं काननं यत्र तत्र प्रौढोत्तापाभिभूतं जगदपि सकलं निर्जला एव नद्यः। किं रे निर्लज्ज गर्जं कलयसि बहुशस्तर्जयन् पान्थबालाः पर्जन्य त्वाममी किं क्वचिदपि गणयन्त्यम्बुदत्वेन लोकाः॥
MSS_3867 अस्त्रं विमुच्य सकलं प्रथमप्रयोगे भूयोऽपि हन्तुमबलां विहितोद्यमस्य। पुष्पायुधस्य वपुरेव तदीयमेकं लक्ष्यं च हन्त शरधिश्च तदा बभूव॥
MSS_3868 अस्त्रं स्त्री वामनो मर्त्यः पशुरेभ्योऽथवेतरः। विधियोगाद् भवेत् कामं पौरुषं न परित्यजेत्॥
MSS_3869 अस्त्रज्वालावलीढप्रतिबलजलधेरन्तरौर्वायमाणे सेनानाथे स्थितेऽस्मिन् मम पितरि गुरौ सर्वधन्वीश्वराणाम्। कर्णालं संभ्रमेण व्रज कृप समरं मुञ्च हार्दिक्यशङ्कां ताते चापद्वितीये वहति रणधुरं को भयस्यावकाशः॥
MSS_3870 अस्त्रप्रयोगखुरलीकलहे गणानां सैन्यैर्वृतोऽपि जित एव मया कुमारः। एतावतापि परिरभ्य कृतप्रसादः प्रादादिमं प्रियगुणो भगवान् गुरुर्मे॥
MSS_3871 अस्त्रव्यस्तशिरस्त्रशस्त्रकषणैः कृत्तोत्तमाङ्गे क्षणं व्यूढासृक्सरिति स्वनत्प्रहरणे वर्मोद्वमद्वाह्निनि। आहूयाजिमुखे स कोसलपतिर्भग्ने प्रधाने बले एकेनैव रुमण्वता शरशतैर्मत्तद्विपस्थो हतः॥
MSS_3872 अस्त्राणि प्लवगाधिपेन विहिताः पौलस्त्यवक्षःस्थली- संघट्टानलदत्तदावविपदः सीदन्ति भूमीरुहाः। उत्पाट्य प्रहितश्च शैलशिखरो लङ्केन्द्रहस्तावली- निष्पिष्टो निजकुञ्जनिर्झरजलैर्जम्बालपिण्डायते॥
MSS_3873 अस्त्रामास तृणं प्रियाद्रुहि तृणामास स्मरारेर्धनुर् दारामास मुनेः शिलापि नृवरामास स्वयं पादुका। कुल्यामास महार्णवोऽपि कपयो योधांबभूवुस्तदा पौलस्त्यो मशकीबभूव भगवंस्त्वं मानुषामासिथाः॥
MSS_3874 अस्त्रौघप्रसरेण रावणिरसौ यं दुर्यशोभागिनं चक्रे गौतमशापयन्त्रितभुजस्थेमानमाखण्डलम्। कच्छावर्तकुलीरतां गमयता वीर त्वया रावणं तत्संमृष्टमहो विशल्यकरणी जागर्ति सत्पुत्रता॥
MSS_3875 अस्त्वक्षरग्रहविधिर्जनुषां सहस्रैर् आपाततो भवतु वापि ततोऽर्थबोधः। दुर्वादिकल्पितविकल्पतरङ्गसान्द्रान् दुष्पूर्वपक्षजलधीन् कथमुत्तरेयुः॥
MSS_3876 अस्थानगामिभिरलंकरणैरुपेता भूयः पदस्खलननिह्नुतिरप्रसन्ना। वाणीव कापि कुकवेर्जनहस्यमाना द्राङ्निर्गता निजगृहाद् वनिता मदान्धा॥
MSS_3877 अस्थानाभिनिवेशिता रतिपतेरौचित्यभङ्गो रतेर् वैयर्थ्यं नवयौवनस्य किमपि प्रेम्णः कलङ्काङ्कुरः। सौभाग्यस्य विमानना विगुणता सौन्दर्यसारश्रियः शृङ्गारस्य विडम्बना किमपरं वेश्यारताडम्बरः॥
MSS_3878 अस्थानाभिनिवेशी प्रायो जड एव भवति नो विद्वान्। बालादन्यः कोऽम्भसि जिघृक्षतीन्दोः स्फुरद्बिम्बम्॥
MSS_3879 अस्थाने गमिता लयं हतधियां वाग्देवता कल्पते धिक्काराय पराभवाय महते तापाय पापाय वा। स्थाने तु व्ययिता सतां प्रभवति प्रख्यातये भूतये चेतोनिर्वृतये परोपकृतये प्रान्ते शिवावाप्तये॥
MSS_3880 अस्थाने जनसंकटे मयि मनाक् काञ्चीं समास्कन्दति व्यालोले रशनांशुके विगलिते नीते च नाभेरधः। धन्योऽयं स करः कुरङ्गकदृशा तस्मिन्नवस्थान्तरे कम्पातङ्ककरंबिताङ्गलतया यस्यावकाशः कृतः॥
MSS_3881 अस्थाने ताडितो वाजी बहून् दोषानवाप्नुयात्। तावद्भवन्ति ते दोषा यावज्जीवत्यसौ हयः॥
MSS_3882 अस्थानेऽभिनिविष्टान् मूर्खानस्थान एव संतुष्टान्। अनुवर्तन्ते धीराः पितर इव क्रीडतो बालान्॥
MSS_3883 अस्थाने ह्यपि च स्थाने सततं चानुगामिनि। क्रुद्धो दण्डान् प्रणयति विविधांस्तेजसा वृतः॥
MSS_3884 अस्थिक्षोदवतीव कुन्दमुकुलैः फुल्लैः पलाशद्रुमैः साङ्गारप्रकरेव धूमकलुषेवोत्पातिभिः षट्पदैः। रक्ताक्षद्युतिभिः सशेषदहनालातेव पुंस्कोकिलैर् दृष्टा प्राणसमाचितेव पथिकैराराद् वनान्तस्थली॥
MSS_3885 अस्थि नास्ति शिरो नास्ति बाहुरस्ति निरङ्गुलिः। नास्ति पादद्वयं गाढम् अङ्गमालिङ्गति स्वयम्॥
MSS_3886 अस्थिरं जीवितं लोके यौवनं धनमस्थिरम्। अस्थिरं पुत्रदारादि धर्मः कीर्तिर्द्वयं स्थिरम्॥
MSS_3887 अस्थिरः कुलसंबन्धः सदा विद्या विवादिनी। मदो मोहाय मिथ्यैव मुहूर्तनिधनं धनम्॥
MSS_3888 अस्थिरमनेकरागं गुणरहितं नित्यवक्रदुष्प्रापम्। प्रावृषि सुरेन्द्रचापं विभाव्यते युवतिचित्तमिव॥
MSS_3889 अस्थिरेण शरीरेण स्थिरं कर्म समाचरेत्। अवश्यमेव यास्यन्ति प्राणाः प्राघूर्णका इव॥
MSS_3890 अस्थिवद् दधिवच्चैव शङ्खवद् बकवत् तथा। राजंस्तव यशो भाति पुनः संन्यासिदन्तवत्॥
MSS_3891 अस्थिष्वर्थाः सुखं मांसे त्वचि भोगाः स्त्रियोऽक्षिषु। गतौ यानं स्वरे चाज्ञा सर्वं सत्त्वे प्रतिष्ठितम्॥
MSS_3892 अस्थिस्थूणं स्नायुयुतं मांसशोणितलेपनम्। चर्मावनद्धं दुर्गन्धि पूर्णं मूत्रपुरीषयोः॥
MSS_3893 जराशोकसमाविष्टं रोगायतनमातुरम्। रजस्वलमनित्यं च भूतावासमिमं त्यजेत्॥
MSS_3894 नदीकूलं यथा वृक्षं वृक्षं वा शकुनिर्यथा। तथा त्यजन्निमं देहं कृच्छ्राद् ग्राहाद् विमुच्यते॥
MSS_3895 अस्थीनि मज्जा शुक्लं च पितुरंशास्त्रयो मताः। रक्तं रोमाणि पललम् अंशा मातुरमी मता॥
MSS_3896 अस्थीन्यस्थीन्यजिनमजिनं भस्म भस्मेन्दुरिन्दुर् गङ्गा गङ्गोरग उरग इत्याकुलाः संभ्रमेण। भूषावेषोपकरणगणप्रापणव्यापृतानां नृत्तारम्भप्रणयिनि शिवे पान्तु वाचो गणानाम्॥
MSS_3897 अस्नाताशी मलं भुङ्क्ते अजपी पूयभक्षणम्। अहुताशी विषं भुङ्क्ते अदाता विषमश्नुते॥
MSS_3898 अस्पृश्यसंगतिमिह प्रविधाय सोढा दण्डाहतीः पटह बन्धमपि प्रपद्य। दोषं प्रकाशयसि यत्प्रतिरथ्यमेव लोकस्य तद्विमुखतां प्रकटीकरोषि॥
MSS_3899 अस्पृश्योऽस्तु मलीमसोऽस्त्वनियताहारोऽस्त्वतोऽप्युद्भटैर् दोषैरस्तु परःशतैः परिवृतः काकस्ततः का क्षतिः। भुङ्क्ते भोज्यमुपस्थितं समुपहूयैव स्वयं बान्धवान् यः सीदन् क्षुधया विचिन्तय ततो धन्यश्च पुण्यश्च कः॥
MSS_3900 अस्पृष्टे राहुभीत्याहनि निशि च समे कल्मषच्छाययोने हासत्रासाद् विदूरे समुपचितविभावैभवे हृद्यगन्धे। पाथोदाच्छादहीने धरणितलगतादुर्लभे सर्वलोका- ह्लादं चाप्यादधाने सुमुखि तव मुखौपम्यलेशः सुधांशौ॥
MSS_3901 अस्मत्पूर्वैः सुरपतिहृतं द्रष्टुकामैस्तुरङ्गं भित्त्वा क्षोणीमगणितबलैः सागरो वर्धितात्मा। सत्कारार्थं तव यदि गिरीनादिशेद् गुप्तपक्षा न श्रान्तोऽपि प्रणयमुचितं नैव बन्धोर्विहन्याः॥
MSS_3902 अस्मत्प्रयाणसमये कुरु मङ्गलानि किं रोदिषि प्रियतमे वद कारणं मे। भोः प्राणनाथ विरहानलतीव्रताप- धूमेन वारि गलितं मम लोचनानाम्॥
MSS_3903 अस्मदीश्वरविश्वासप्रमाणेन प्रभोः कृपा। विधातुं प्रभवेत् कार्यं साहाय्यं च तथैव नः॥
MSS_3904 अस्मद्रिपूणामनिलाशनानां दत्तो निवासः खलु चन्दनेन। इतीव रोषाद् व्यजनस्य वायुर् व्यशोषयच्चन्दनमङ्गसंस्थम्॥
MSS_3905 अस्मद्वैरी शशभृदमुना जीयते ह्यन्धकारः सारङ्गाक्ष्या मुखमनुगतः केशपाशच्छलेन। तं संश्रुत्य प्रगलितमहाः शीतरश्मिस्तदैव प्राप्तः सेवाघटनविधये मालतीदामभङ्ग्या॥
MSS_3906 अस्माकं जलजीविनां जलमिदं सद्वाजिराजिव्रजैः पातव्यं पररक्तरक्तमनसां तृप्तिः पतीनां क्षयः। मत्वैवं किल राजराज नृपते त्वज्जैत्रयात्रोत्सवे मत्सी रोदिति मक्षिका च हसति ध्यायन्ति वैरिस्त्रियः॥
MSS_3907 अस्माकं परमन्दिरस्य चरितं यद्यप्यवाच्यं भवेत् स्वामी त्वं कथयामि तेन भवतः किंचित् प्रियादूषणम्। श्रीमद् राम नृप त्वया रणमुखे पाणिग्रहः सादरं यस्याः सासिलता परस्य हृदये दृष्टा लुठन्ती मया॥
MSS_3908 अस्माकं बत मण्डले प्रथमतः पत्या करः पात्यते काञ्चीकुन्तलमध्यदेशविषयान् संत्यज्य भूरिश्रियः। इत्यालोक्य कुचौ पयोरुहदृशां जातौ सुनीलाननौ नो नीचोऽपि पराभवं विषहते किं तादृशावुन्नतौ॥
MSS_3909 अस्माकं वदरीचक्रं बदरी च तवाङ्गणे। वादरायणसम्बन्धाद् यूयं यूयं वयं वयम्॥
MSS_3910 अस्माकं व्रतमेतदेव यदयं कुञ्जोदरे जागरः शुश्रूषा मदनस्य वक्त्रमधुभिः संतर्पणीयोऽतिथिः। निस्त्रिंशाः शतशः पतन्तु शिरसश्छेदोऽथवा जायताम् आत्मीयं कुलवर्त्म पुत्रि न मनागुल्लङ्घनीयं त्वया॥
MSS_3911 अस्माकं सखि वाससी न रुचिरे ग्रैवेयकं नोज्ज्वलं नो वक्रा गतिरुद्धतं न हसितं नैवास्ति कश्चिन्मदः। किन्त्वन्येऽपि जना वदन्ति सुभगोऽप्यस्याः प्रियो नान्यतो दृष्टिं निक्षिपतीति विश्वमियता मन्यामहे दुःस्थितम्॥
MSS_3912 अस्माकमङ्गमङ्गं पण्योपनतं महाधननिधानम्। दासीसुताः किमेते स्वादन्ति विटाः प्रसङ्गेन॥
MSS_3913 अस्माकमध्यासितमेतदन्तस् तावद्भवत्या हृदयं चिराय। बहिस्त्वयालंक्रियातमिदानी- मुरो मुरं विद्विषतः श्रियेव॥
MSS_3914 अस्माकमात्मभूर्भूत्वा हन्तास्मानेव हंसि यत्। रे रे कन्दर्प तन्नित्यम् अनङ्गत्वं सदास्तु ते॥
MSS_3915 अस्माकमेकपद एव मरुद्विकीर्ण- जीमूतजालरसितानुकृतिर्निनादः। गम्भीरमङ्गलमृदङ्गसहस्रजन्मा शब्दान्तरग्रहणशक्तिमपाकरोति॥
MSS_3916 अस्मात् परं बत यथाश्रुति संभृतानि को नः कुले निवपनानि नियच्छतीति। नूनं प्रसूतिविकलेन मया प्रसिक्तं धौताश्रुशेषमुदकं पितरः पिबन्ति॥
MSS_3917 अस्मादृशां नूनमपुण्यभाजां न स्वोपयोगी न परोपयोगी। सन्नप्यसद्रूपतयैव वेद्यो दारिद्र्यमुद्रो गुणरत्नकोषः॥
MSS_3918 अस्मानवेहि कलमानलमाहतानां येषां प्रचण्डमुसलैरवदाततैव। स्नेहं विमुच्य सहसा खलतां प्रयान्ति ये स्वल्पपीडनवशान्न वयं तिलास्ते॥
MSS_3919 अस्मान् मा भज कालकूटभगिनि स्वप्नेऽपि पद्मालये व्याधीभूय कदर्थयन्ति बहुशो मातर्विकारा इमे। यच्चक्षुर्न निरीक्षतेच्छविषयं नैवं शृणोति श्रुतिः प्राणा एव वरं प्रयान्ति न पुनर्निर्यान्ति वाचो बहिः॥
MSS_3920 अस्मान् विचित्रवपुषश्चिरपृष्ठलग्नान् को वा विमुञ्चति सखे यदि वा विमुञ्च। हा हन्त केकिवर हानिरियं तवैव भूपालमूर्धनि पुनर्भविता स्थितिर्नः॥
MSS_3921 अस्मान् साधु विचिन्त्य संयमधनानुच्चैः कुलं चात्मनस् त्वय्यस्याः कथमप्यबान्धवकृतां स्नेहप्रवृत्तिं च ताम्। सामान्यप्रतिपत्तिपूर्वकमियं दारेषु दृश्या त्वया भाग्यायत्तमतःपरं न खलु तद्वाच्यं वधूबन्धुभिः॥
MSS_3922 अस्माभिः कलितं पुरा न भवती भुक्ता नृभिः कैरपि प्रौढा मानवशालिनीति चलितं चेतः सकामं त्वयि। धिक् त्वां संप्रति सद्भुजङ्गजनतासंश्लेषमातन्वती गम्या सर्वजनस्य वारवनितेवोत्क्षेपणीयासि नः॥
MSS_3923 अस्माभिः स्मयलोलमौलिफलकैर्मुक्ताविसाराधिपं वेदोद्धारपरः करस्तव परं दानाम्बुपूतः स्तुतः। किन्तु क्ष्मातिलक क्षमस्व कविभिः किं नाम नालोक्यते दृष्टः स्पष्टतरं तवापि निभृतः पाणौ स वैसारिणः॥
MSS_3924 अस्माभिश्चतुरम्बुराशिरशनावच्छेदिनीं मेदिनीं भ्राम्यद्भिर्न स कोऽपि निस्तुषगुणो दृष्टो विशिष्टो जनः। यस्याग्रे चिरसंचितानि हृदये दुःखानि सौख्यानि वा संजल्प्य क्षणमेकमर्धमथवा निःश्वस्य विश्राम्यते॥
MSS_3925 अस्माल्लोकादूर्ध्वममुष्य चाधो महत्तमस्तिष्ठति ह्यन्धकारम्। तद्वै महामोहनमिन्द्रियाणां बुध्यस्व मा त्वां प्रलभेत राजन्॥
MSS_3926 अस्मिंश्चन्द्रमसि प्रसन्नमहसि व्याकोषकुन्दत्विषि प्राचीनं खमुपेयुषि त्वयि मनाग्दूरं गते प्रेयसि। श्वासः कैरवकोरकीयति मुखं तस्याः सरोजीयति क्षीरोदीयति मन्मथो दृगपि च द्राक् चन्द्रकान्तीयति॥
MSS_3927 अस्मिंस्ते शिरसि तदा कान्ते वैदूर्यस्फटिकसुवर्णाढ्ये। शोभां स्वां न वहति तां बद्धा सुश्लिष्टा कुवलयमालेयम्॥
MSS_3928 अस्मिञ् जगति महत्यपि किमपि न तद्वस्तु वेधसा विहितम्। अनिमित्तवत्सलाया भवति यतो मातुरुपकारः॥
MSS_3929 अस्मिञ् जडे जगति को नु बृहत्प्रमाण- कर्णः करी ननु भवेद् दुरितस्य पात्रम्। इत्यागतं तमपि योऽलिनमुन्ममाथ मातङ्ग एव किमतःपरमुच्यतेऽसौ॥
MSS_3930 अस्मिञ् जरामरणमृत्युमहातरङ्ग- मिश्रोदधौ महति संपरिवर्तमानः। पुण्यप्लवेन सुकृतेन नरास्तरन्तः संप्राप्य तीरमभयं सुखमाप्नुवन्ति॥
MSS_3931 अस्मिन् कः प्रभवेद्योगो ह्यसंधार्येऽमितात्मनि। लङ्घने कः समर्थः स्याद् ऋते देवं महेश्वरम्॥
MSS_3932 अस्मिन् करीन्द्रकरनिर्गलितारविन्द- कन्दानुकारिणि चिरं रुचिचक्रवाले। कस्मै फलाय कुलटाकुलकोटिहोमं हंहो मृगाङ्क कुरुषे करुणामपास्य॥
MSS_3933 अस्मिन् काले तु यद्युक्तं तदिदानीं विधीयताम्। गतं तु नानुशोचन्ति गतं तु गतमेव हि॥
MSS_3934 अस्मिन् कुञ्जे विनापि प्रचलति पवनं वर्तते कोऽपि नूनं पश्यामः किं न गत्वेत्यनुसरति गणे भीतभीतेऽर्भकाणाम्। तस्मिन् राधासखो वः सुखयतु विलसन् क्रीडया कैटभारिर् व्यातन्वानो मृगारिप्रबलवुरघुरारावरौद्रोच्चनादान्॥
MSS_3935 अस्मिन् कुटिलकल्लोलदोलाविक्षोभितेऽम्भसि। हास्यहेतुः कथं सेतुः सिकतामुष्टिभिर्भवेत्॥
MSS_3936 अस्मिन् केलिवने सुगन्धपवने क्रीडत्पुरंध्रीजने गुञ्जद्भृङ्गकुले विशालबकुले कूजत्पिकीसंकुले। उन्मीलन्नवपाटलापरिमले मल्लीप्रसूनाकुले यद्येकापि न मालती विकसिता तत्किं न रम्यो मधुः॥
MSS_3937 अस्मिन् दिग्विजयोद्यते पतिरयं मे स्तादिति ध्यायति कम्पं सात्त्विकभावञ्चति रिपुक्षोणीन्द्रदारा धरा। अस्यैवाभिमुखं निपत्य समरे यास्यद्भिरूर्ध्वं निजः पन्था भास्वति दृश्यते बिलमयः प्रत्यर्थिभिः पार्थिवैः॥
MSS_3938 अस्मिन् नक्तमहर्विवेकविकले कालाधमे नीरदैः संनद्धैरभितो निरुद्धगगनाभोगासु दिग्भित्तिषु। भानोर्न प्रसरन्तु नाम किरणाः किं त्वस्य तेजस्विनः सत्तामात्रपरिग्रहेण विकसन्त्यद्यापि पद्माकराः॥
MSS_3939 अस्मिन्नगृह्यत पिनाकभृता सलीलम् आबद्धवेपथुरधीरविलोचनायाः। विन्यस्तमङ्गलमहौषधिरीश्वरायाः स्रस्तोरगप्रतिसरेण करेण पाणिः॥
MSS_3940 अस्मिन्नभ्युदिते जगत्त्रयदिशामुल्लासहेतौ दिशाम् आस्यम्लानिहरे सुधारसनिधौ देवे निशास्वामिनि। वक्त्रं मुद्रितमम्बुजन्म भवता चेत् किं ततः शाश्वतं नैतस्येश्वरमौलिमण्डनमणेर्गायन्ति विश्वे यशः॥
MSS_3941 अस्मिन् न निर्गुणं गोत्रे अपत्यमुपजायते। आकरे पद्मरागाणां जन्म काचमणेः कुतः॥
MSS_3942 अस्मिन्नम्भोदवृन्दध्वनिजनितरुषि प्रेक्षमाणेऽन्तरिक्षं मा काक व्याकुलो भूस्तरुशिरसि शवक्रव्यलेशानशान। धत्ते मत्तेभकुम्भव्यतिकरकरजग्रामवज्राग्रजाग्रद् ग्रासव्यासक्तमुक्ताधवलितकवलो न स्पृहामत्र सिंहः॥
MSS_3943 अस्मिन्नीषद्वलितविततस्तोकविच्छिन्नभुग्नः किंचिल्लीलोपचितविभवः पुञ्जितश्चोत्थितश्च। धूमोद्गारस्तरुणमहिषस्कन्धनीलो दवाग्नेः स्वैरं सर्पन् सृजति गगने गत्वरान् पत्रभङ्गान्॥
MSS_3944 अस्मिन् परस्परद्वेषपरुषे पुरुषायुषे। केवलं मधुरा वाणी ददात्यानीय सौहृदम्॥
MSS_3945 अस्मिन् प्रकीर्णपटवासकृतान्धकारे दृष्टो मनाङ्मणिविभूषणरश्मिजालैः। पातालमुद्यतफणाकृतिशृङ्गकोऽयं मामद्य संस्मरयतीव भुजङ्गलोकः॥
MSS_3946 अस्मिन् प्रकृतिमनोज्ञे लग्ना प्रायेण मान्मथी दृष्टिः। सुन्दरि यतो भवत्याः प्रतिक्षणं क्षीयते मध्यः॥
MSS_3947 अस्मिन् भूवलये जनस्य महिमा भाग्येन संजायते नो तत्रास्ति हि कारणं प्रयतता नैवाथ कश्चिद् गुणः। काकायाशुचिभोजिने हि वितरत्युच्चैस्तु लोको बलिं मुक्ताहारपरायणाय शुचये नो हन्त हंसाय यत्॥
MSS_3948 अस्मिन् मरौ किमपरं वचसामवाच्यं मा मुञ्च पान्थ मुहुराश्रितवत्सलो भूः। एतत् त्वया जललवामिषलालसेन दृष्टं ज्वलत्परिकरं सिकतावितानम्॥
MSS_3949 अस्मिन् महत्यनवधौ किल कालचक्रे धन्यास्तु ये कतिपये शुकयोगिमुख्याः। लीनास्त्वदङ्घ्रियुगले परिशुद्धसत्त्वास् तानात्मनस्तव नखानवधारयामः॥
MSS_3950 अस्मिन् महामोहमये कटाहे सूर्याग्निना रात्रिदिनेन्धनेन। मासर्तुदर्वीपरिघट्टनेन भूतानि कालः पचतीति वार्ता॥
MSS_3951 अस्मिन् वर्षमहे न वर्तत इदं यत्कामदेवोत्सवे स्थेयं पुत्रि निरन्नया तदधुना किंचिन् मुखे दीयताम्। इत्युक्ते जरतीजनेन कथमप्यध्वन्यवध्वा ततः पर्यस्तेऽहनि कल्पितश्च कवलो धौतश्च धाराश्रुभिः॥
MSS_3952 अस्मिन् वसन्ते न नराः सहन्ते वधूवियोगं च बलासरोगम्। कुरङ्गनाभिद्रवलेपभाभिर् भजन्तु दृप्ताः प्रमदाः प्रलिप्ताः॥
MSS_3953 अस्मिन् सखे ननु मणित्वमहासुभिक्षे चिन्तामणे त्वमुपलो भव मा मणिर्भूः। अद्येदृशा हि मणयः प्रभवन्ति लोके येषां तृणग्रहणकौशलमेव भूषा॥
MSS_3954 अस्मिन् स्थिते विपदभूद् इति संचिन्त्य वर्ज्यते। मूढैः परिवृढैरापत्सेवको मङ्गलेच्छुभिः॥
MSS_3955 अस्मि वीरजननीति जनन्याम् अस्मि वीररमणीति रमण्याम्। संमदं व्यदधदुत्सुकचेतास् तारतूर्यतरलश्चलितोऽन्यः॥
MSS_3956 अस्मि वीरतनया वरवीर- प्रेयसी च कुरु वीरसवित्रीम्। अद्य हृद्यसमरैरिति माता काचिदाह तिलकाक्षतपूर्वम्॥
MSS_3957 अस्मै करं प्रवितरन्तु नृपा न कस्माद् अस्यैव तत्र यदभूत् प्रतिभूः कृपाणः। दैवाद् यदा प्रवितरन्ति न ते तदैव नेदंकृपा निजकृपाणकरग्रहाय॥
MSS_3958 अस्य क्षोणिपतेः परार्धपरया लक्षीकृताः संख्यया प्रज्ञाचक्षुरवेक्ष्यमाणतिमिरप्रख्याः किलाकीर्त्तयः। गीयन्ते स्वरमष्टमं कलयता जातेन वन्ध्योदरान् मूकानां प्रकरेण कूर्मरमणीदुग्धोदधेः रोधसि॥
MSS_3959 अस्यत्युच्चैः शकलितवपुश्चन्दनो नात्मगन्धं नेक्षुर्यन्त्रैरपि मधुरतां पीड्यमानो जहाति। यद्वत् स्वर्णं न चलति हितं छिन्नघृष्टोपतप्तं तद्वत् साधुः कुजननिहतोऽप्यन्यथात्वं न याति॥
MSS_3960 अस्य दग्धोदरस्यार्थे किं न कुर्वन्ति पण्डिताः। वानरीमिव वाग्देवीं नर्तयन्ति गृहे गृहे॥
MSS_3961 अस्य प्रचण्डभुजदण्डभवः कृशानुश् चण्डांशुचण्डकरजित् सुमहाप्रतापः। प्रत्यर्थिभूपतिपलाशवनं विदह्य प्रौढासु दिक्षु बहुदाहमुरीकरोति॥
MSS_3962 अस्य प्रयाणेषु समग्रशक्तेर् अग्रेसरैर्वाजिभिरुत्थितानि। कुर्वन्ति सामन्तशिखामणीनां प्रभाप्ररोहास्तमयं रजांसि॥
MSS_3963 अस्य श्रीभोजराजस्य द्वयमेव सुदुर्लभम्। शत्रूणां शृङ्खलैर्लोहं ताम्रं शासनपत्रकैः॥
MSS_3964 अस्य स्निग्धस्य वर्णस्य विपत्तिर्दारुणा कथम्। इदं च मुखमाधुर्यं कथं दूषितमग्निना॥
MSS_3965 अस्यां नेत्रपथं मन्ये गतायां लोलचक्षुषि। भवन्ति पञ्चबाणस्य स्वबाणा एव वैरिणः॥
MSS_3966 अस्यां प्रावृषि चातकैर्जलकणा लब्धा न चेत् किं ततो भाविप्रावृषि दास्यते द्विगुणमित्यभ्र त्वया गम्यते। एतेऽद्यैव लयं व्रजन्ति पृथुकैरेतत् कुलीनो न चेद् एकः प्राणिति तावतैव कृतमस्त्यत्रैव नः संशयः॥
MSS_3967 अस्यां मुनीनामपि मोहमूहे भृगुर्महान् यत्कुचशैलशीली। नानारदाह्लादि मुखं श्रितोरुर् व्यासो महाभारतसर्गयोग्यः॥
MSS_3968 अस्यां वपुर्व्यूहविधानविद्यां किं द्योतयामास नवां स कामः। प्रत्यङ्गसङ्गस्फुटलब्धभूमा लावण्यसीमा यदिमामुपास्ते॥
MSS_3969 अस्यां सखे बधिरलोकनिवासभूमौ किं कूजितेन खलु कोकिल कोमलेन। एते हि दैवहतकास्तदभिन्नवर्णं त्वां काकमेव कलयन्ति कलानभिज्ञाः॥
MSS_3970 अस्याः कचानां शिखिनश्च किंनु विधिं कलापौ विमतेरगाताम्। तेनायमेभिः किमपूजि पुष्पैर् अभर्त्सि दत्त्वा स किमर्धचन्द्रम्॥
MSS_3971 अस्याः कररुहखण्डित- काण्डपटप्रकटनिर्गता दृष्टिः। पटविगलितनिष्कलुषा स्वदते पीयूषधारेव॥
MSS_3972 अस्याः करस्पर्धनगर्धनर्द्धिर् बालत्वमापत् खलु पल्लवो यः। भूयोऽपि नामाधरसाम्यगर्वं कुर्वन् कथं वास्तु न स प्रवालः॥
MSS_3973 अस्याः कर्णावतंसेन जितं सर्वं विभूषणम्। तथैव शोभतेऽत्यर्थम् अस्याः श्रवणकुण्डलम्॥
MSS_3974 अस्याः कान्तस्य रूपस्य सवौपम्यातिशायिनः। एकैव गच्छेत् सादृश्यं स्वच्छाया दर्पणाश्रिता॥
MSS_3975 अस्याः कामनिवासरम्यभवनं वक्त्रं विलोक्यादरान् निश्चित्येव सुधाकरं प्रियतमं भूमीगतं शोभनम्। नासामौक्तिककैतवेन रुचिरा तारापि सा रोहिणी मन्ये तद्विरहासहिष्णुहृदया तत्संनिधिं सेवते॥
MSS_3976 अस्याः कुशेशयदृशः शशिशुभ्रशुभ्रं नासाग्रवर्ति नवमौक्तिकमाचकास्ति। कैलासमानससरोवरराजहंस्या निःक्षिप्तमण्डमिव जाग्रति पुण्डरीके॥
MSS_3977 अस्याः खलु ग्रन्थिनिबद्धकेश- मल्लीकदम्बप्रतिबिम्बवेषात्। स्मरप्रशस्ती रजताक्षरेयं पृष्ठस्थलीहाटकपट्टिकायाम्॥
MSS_3978 अस्याः पदौ चारुतया महन्ताव् अपेक्ष्य सौक्ष्म्याल्लवभावभाजः। जाता प्रवालस्य महीरुहाणां जानीमहे पल्लवशब्दलब्धिः॥
MSS_3979 अस्याः पाटलपाणिजाङ्कितमुरो निद्राकषाये दृशौ निर्धौतोऽधरशोणिमा विलुलितस्रस्तस्रजो मूर्धजाः। काञ्चीदाम दरश्लथाञ्चलमिति प्रातर्निखातैर्दृशोर् एभिः कामशरैस्तदद्भुतमभूद् यन्मे मनः कीलितम्॥
MSS_3980 अस्याः पीठोपविष्टाया अभ्यङ्गं वितनोत्यसौ। लसच्छ्रोणि चलद्वेणि नटद्गुरुपयोधरम्॥
MSS_3981 अस्याः पीनस्तनव्याप्ते हृदयेऽस्मासु निर्दये। अवकाशलवोऽप्यस्ति नात्र कुत्र बिभर्तु नः॥
MSS_3982 अस्याः संयमवान् कचो मधुकरैरभ्यर्थ्यमानो मुहुर् भृङ्गीगोपनजाभिशापमचिरादुन्मार्ष्टुकामो निजम्। सीमन्तेन करेण कोमलरुचा सिन्दूरबिन्दुच्छलाद् आतप्तायसपिण्डमण्डलमसावादातुमाकाङ्क्षति॥
MSS_3983 अस्याः स चारुर्मधुरेव कारुः श्वासं वितेने मलयानिलेन। अमूनि सूनैर्विदधेऽङ्गकानि चकार वाचं पिकपञ्चमेन॥
MSS_3984 अस्याः सपक्षैकविधोः कचौघः स्थाने मुखस्योपरि वासमाप। पक्षस्थतावद्बहुचन्द्रकोऽपि कलापिनां येन जितः कलापः॥
MSS_3985 अस्याः सर्गविधौ प्रजापतिरभूच्चन्द्रो नु कान्तप्रभः शृङ्गारैकरसः स्वयं नु मदनो मासो नु पुष्पाकरः। वेदाभ्यासजडः कथं नु विषयव्यावृत्तकौतूहलो निर्मातुं प्रभवेन् मनोहरमिदं रूपं पुराणो मुनिः॥
MSS_3986 अस्याः सर्गविधौ प्रजापतिरहो चन्द्रो न संभाव्यते नो देवः कुसुमायुधो न च मधुर्दूरे विरिञ्चः प्रभुः। एतन्मे मतमुत्थितेयममृतात् काचित् स्वयं सिन्धुना या मन्थाचललोडितेन हरये दत्त्वा श्रियं रक्षिता॥
MSS_3987 अस्याः सुगन्धिनवकुङ्कुमपङ्कदत्तो मुग्धश्चकास्ति तिलको मदिरेक्षणायाः। आविष्टरागमभिराममुखारविन्द- निष्यन्दलग्नमिव मे हृदयं द्वितीयम्॥
MSS_3988 अस्याः स्वेदाम्बुबिन्दुच्युततिलकतया व्यक्तवक्त्रेन्दुकान्तेर् वारंवारेण वेगप्रहणनगणनाकेलिवाचालितायाः। तत्पातोत्पाततालक्रमनमितदृशस्ताण्डवोत्तालताली- लालित्याल्लोभिताः स्मः प्रतिपदममुना कन्दुकक्रीडितेन॥
MSS_3989 अस्याङ्के कषपट्टभासिचपला श्रीः स्वर्णरेखायते धारासारघनं सुदर्शनमदश्चक्रं जगत्पश्यति। प्रोदञ्चद्वनमालमञ्जनरुचा देहेन पीताम्बरं दूरोन्नीतशिखण्डमण्डलमिदं रूपं हरेरम्बुदः॥
MSS_3990 अस्या धामसरोवरे भुजबिसे वक्त्रारविन्दे भ्रमन् नेत्रभ्रूभ्रमरे सुयौवनजले कस्तूरिकापङ्किले। वक्षोजप्रतिकुम्भिकुम्भदलनक्रोधादुपेत्य द्रुतं मग्नश्चित्तमतंगजः कथमसावुत्थाय निर्यास्यति॥
MSS_3991 अस्याननस्य भवतः खलु कोटिरेषा कण्टारिका यदि भवेदविशीर्णपर्णा। योग्या क्व ते करभ कल्पतरोर्लतायास् ते पल्लवा विमलविद्रुमभङ्गभाजः॥
MSS_3992 अस्याभ्यासाद् ग्रन्थवर्यस्य शिष्यः सर्वज्ञः स्याद् विस्फुरच्चारुबुद्धिः। अर्थं कामं वेत्ति धर्मं च मोक्षं निःसंदेहं शीलितुं पण्डितोऽपि॥
MSS_3993 अस्या मनोहराकारकबरीभारतर्जिताः। लज्जयेव वने वासं चक्रुश्चमरबर्हिणः॥
MSS_3994 अस्यामपूर्व इव कोऽपि कलङ्करिक्तश् चन्द्रोऽपरः किमुत तन्मकरध्वजेन। रोमावलीगुणमिलत्कुचमन्दरेण निर्मथ्य नाभिजलधिं ध्रुवमुद्धृतः स्यात्॥
MSS_3995 अस्या मुखं हिमरुचिर्ननु यद्विधात्रा संपूर्य सर्वमवशेषतयात्र मुक्तः। आश्यानतामुपगतोऽस्य रुचा चकास्ति नासाग्रमौक्तिकमिषादमृतस्य बिन्दुः॥
MSS_3996 अस्या मुखश्रीप्रतिबिम्बमेव जलाच्च तातान्मुकुराच्च मित्रात्। अभ्यर्थ्य धत्तः खलु पद्मचन्द्रौ विभूषणं याचितकं कदाचित्॥
MSS_3997 अस्या मुखस्यास्तु न पूर्णमास्यं पूर्णस्य जित्वा महिमा हिमांशुम्। भ्रूलक्ष्मखण्डं दधदर्धमिन्दुर् भालस्तृतीयः खलु यस्य भागः॥
MSS_3998 अस्या मुखेन लोकानां हृतपङ्कजकान्तिना। निशासु नाशिता निद्रा कुमुदानामिवेन्दुना॥
MSS_3999 अस्या मुखेनैव विजित्य नित्य- स्पर्धी मिलत्कुङ्कुमरोषभासा। प्रसह्य चन्द्रः खलु नह्यमानः स्यादेव तिष्ठत्परिवेषपाशः॥
MSS_4000 अस्या मुखेन्दावधरः सुधाभूर् बिम्बस्य युक्तः प्रतिबिम्ब एषः। तस्याथवा श्रीर्द्रुमभाजि देशे संभाव्यमानास्य तु विद्रुमे सा॥
MSS_4001 अस्यामोषधयो ज्वलन्तु दधतु ज्योतींषि कीटा अपि प्रोन्मीलन्तु भुजङ्गमौलिमणयः क्रीडन्तु दीपाङ्कुराः। प्रष्टव्याः खलु यूयमेव यदि कोऽप्यस्तं गते भास्वति प्रौड्ःअध्वान्तपयोधिमग्नजगतीहस्तावलम्बक्षमः॥
MSS_4002 अस्या यदष्टादश संविभज्य विद्याः श्रुती दध्रतुरर्धमर्धम्। कर्णान्तरुत्कीर्णगभीररेखः किं तस्य संख्यैव नवा नवाङ्कः॥
MSS_4003 अस्या यदास्येन पुरस्तिरश्च तिरस्कृतं शीतरुचान्धकारम्। स्फुटस्फुरद्भङ्गिकचच्छलेन तदेव पश्चादिदमस्ति बद्धम्॥
MSS_4004 अस्यारिप्रकरः शरश्च नृपतेः संख्ये पतन्तावुभौ सीत्कारं च न संमुखौ रचयतः कम्पं च न प्राप्नुतः। तद्युक्तं न पुनर्निवृत्तिरुभयोर्जागर्ति यन्मुक्तयोर् एकस्तत्र भिनत्ति मित्रमपरश्चामित्रमित्यद्भुतम्॥
MSS_4005 अस्या ललाटे रचिता सखीभिर् विभाव्यते चन्दनपत्रलेखा। आपाण्डुरक्षामकपोलभित्ताव् अनङ्गबाणव्रणपट्टिकेव॥
MSS_4006 अस्या वपुषि तारुण्यं शैशवं वा कृतास्पदम्। जातिः कापालिकस्येव न केनाप्यवधार्यते॥
MSS_4007 अस्या वपुषि तुलायां शैशवगुञ्जां च यौवनं हेम। तुलयति कुतुकिनि कामे न नमति मध्यान्मनःसूची॥
MSS_4008 अस्याश्चेदलकावली कृतमलिश्रेणीभिरेणीदृशः सौन्दर्यं यदि चक्षुषोस्तरलयोः किं मन्मथस्यायुधैः। का प्रीतिः कनकारविन्दमुकुले पीनौ स्तनौ चेदतो मन्ये काचिदियं मनोभवकृता माया जगन्मोहिनी॥
MSS_4009 अस्याश्चेद् गतिसौकुमार्यमधुना हंसस्य गर्वैरलं संलापो यदि धार्यतां परभृतैर्वाचंयमत्वव्रतम्। अङ्गानामकठोरता यदि दृषत्प्रायैव सा मालती कान्तिश्चेत् कमला किमत्र बहुना काषायमालम्बताम्॥
MSS_4010 अस्यासिर्भुजगः स्वकोशसुषिराकृष्टः स्फुरत्कृष्णिमा कम्पोन्मीलदराललीलवलनस्तेषां भिये भूभुजाम्। संग्रामेषु निजाङ्गुलीमयमहासिद्धौषधीवीरुधः पर्वास्ये विनिवेश्य जाङ्गुलिकता यैर्नाम नालम्बिता॥
MSS_4011 अस्यास्तनिमा मध्ये प्रथिमा कुचयोर्दृशोश्च चाञ्चल्यम्। ऊर्वोः क्रमेण वृत्तो- न्नाहश्च तुल्यतां दधति॥
MSS_4012 अस्यास्तनुस्यन्दनसंस्मितो वै स मीनकेतुर्जगतीं विजेतुम्। सकुङ्कुमालेखमिषेण वीरो व्यमोचयच्चारुतरां पताकाम्॥
MSS_4013 अस्यास्तनौ विरहताण्डवरङ्गभूमौ स्वेदोदबिन्दुकुसुमाञ्जलिमाविकीर्य। नान्दीं पपाठ पृथुवेपथुवेपमान- काञ्चीलताकलरवैः स्मरसूत्रधारः॥
MSS_4014 अस्यास्तुङ्गमिव स्तनद्वयमिदं निम्नेव नाभिः स्थिता दृश्यन्ते विषमोन्नताश्च वलयो भित्तौ समायामपि। अङ्गे च प्रतिभाति मार्दवमिदं स्निग्धस्वभावश्चिरं प्रेम्णा मन्मुखचन्द्रमीक्षत इव स्मेरेव वक्तीति च॥
MSS_4015 अस्यास्त्राणमहो वियोगदुरितादस्मासु कृत्वा कृती स्वैरं गच्छसि तत्तु किं विमृशसि त्रासावहं हन्त नः। वाचालेषु दिनेषु कोकिलरुतैरुत्पञ्चमप्रक्रमैः सज्योत्स्नासु च यामिनीष्वशरणाः किं नाम कुर्मो वयम्॥
MSS_4016 अस्यैकस्यापि कायस्य सहजा अस्थिखण्डकाः। पृथक् पृथग् गमिष्यन्ति किमुतान्यः प्रियो जनः॥
MSS_4017 अस्यैव रम्भोरु तावननस्य दृशैव संजीवितमन्मथस्य। वनं विधाता ननु नीरजानां नीराजनार्थं किमु निर्मिमीते॥
MSS_4018 अस्यैव सर्गाय भवत्करस्य सरोजसृष्टिर्मम हस्तलेखः। इत्याह धाता हरिणेक्षणायां किं हस्तलेखीकृतया तयास्याम्॥
MSS_4019 अस्योदरस्य प्रतितुल्यशोभं नास्तीति धात्रा भुवनत्रयेऽपि। संख्यानरेखा इव संप्रयुक्तास् तिस्रो विरेजुर्वलयः सुदत्याः॥
MSS_4020 अस्योर्वीरमणस्य पार्वणविधुद्वैराज्यसज्जं यशः सर्वाङ्गोज्ज्वलशर्वपर्वतसितश्रीगर्वनिर्वासि यत्। तत्कम्बुप्रतिबिम्बितं किमु शरत्पर्जन्यराजिश्रियः पर्यायः किमु दुग्धसिन्धुपयसां सर्वानुवादः किमु॥
MSS_4021 अस्रं लोचनकोण एव कृपणद्रव्यायते सर्वदा कण्ठे काकुवचः प्रसुप्तकमलक्रोडस्थभृङ्गायते। हा रावो हृदये वियोगिकुलजाकामाभिलाषायते वैदेहीविरहज्वरो रघुपतेरापाकतापायते॥
MSS_4022 अस्रमजस्रं मोक्तुं धिङ् नः कर्णायते नयने। द्रष्टव्यं परिदृष्टं तत्कैशोरं व्रजस्त्रीभिः॥
MSS_4023 अस्रस्रोतस्तरङ्गभ्रमिषु तरलिता मांसपङ्के लुठन्तः स्थूलास्थिग्रन्थिभङ्गैर्धवलबिसलताग्रासमाकल्पयन्तः। मायासिंहस्य शौरेः स्फुरदरुणहृदम्भोजसंश्लेषभाजः पायासुर्दैत्यवक्षःस्थलकुहरसरोराजहंसा नखा वः॥
MSS_4024 अस्राक्षीन्नवनीलनीरजदलोपान्तातिसूक्ष्मायत- त्वङ्मात्रान्तरितामिषं यदि वपुर्नैतत् प्रजानां पतिः। प्रत्यग्रक्षरदस्रविस्रपिशितग्रासग्रहं गृह्णतो गृध्रध्वाङ्क्षवृकांस्तनौ निपततः को वा कथं वारयेत्॥
MSS_4025 अस्वतन्त्राः स्त्रियः कार्याः पुरुषैः स्वैर्दिवानिशम्। विषयेषु च सज्जन्त्यः संस्थाप्य ह्यात्मनो वशे॥
MSS_4026 अस्वाध्यायः पिकानां मदनमखसमारम्भणस्याधिमासो निद्राया जन्मलग्नं किमपि मधुलिहां कोऽपि दुर्भिक्षकालः। ऋष्टिर्यात्रोत्सुकानां मलयजमरुतां पान्थकान्ताकृतान्तः प्रालेयोन्मूलमूलं समजनि समयः कश्चिदौत्पातिकोऽयम्॥
MSS_4027 अहंकार क्वापि व्रज वृजिन हे मा त्वमिह भूर् अभूमिर्दर्पाणामहमपसर त्वं पिशुन हे। अरे क्रोध स्थानान्तरमनुसरानन्यमनसां त्रिलोकीनाथो नः स्फुरति हृदि देवो हरिरसौ॥
MSS_4028 अहंकारो धियं ब्रूते मैनं सुप्तं प्रबोधय। उत्थिते परमानन्दे न त्वं नाहं न वै जगत्॥
MSS_4029 अहं किमम्बा किमभीष्टतापदे तवेति मातुर्धुरि तातपृच्छया। प्रलोभ्यतुल्यं प्रवदन्तमर्भकं मुदा हसञ् जिघ्रति मूर्ध्नि पुण्यभाक्॥
MSS_4030 अहंकृतेः परिच्छेदान् अविद्यामचितिं तथा। जहि येनोपलब्धिस्ते कापि स्यान्निस्तुलाद्भुता॥
MSS_4031 अहं च त्वं च राजेन्द्र लोकनाथावुभावपि। बहुव्रीहिरहं राजन् षष्ठीतत्पुरुषो भवान्॥
MSS_4032 अहं च देवनन्दी च कुशाग्रीयधियावुभौ। नैव शब्दाम्बुधेः पारं किमन्ये जडबुद्धयः॥
MSS_4033 अहं तनीयानतिकोमलश्च स्तनद्वयं वोढुमलं न तावत्। इतीव तत्संवहनार्थमस्या वलित्रयं पुष्यति मध्यभागः॥
MSS_4034 अहं तावन् महाराजे पितृत्वं नोपलक्षये। भ्राता भर्ता च बन्धुश्च पिता च मम राघवः॥
MSS_4035 अहं तेनाहूता किमपि कथयामीति विजने समीपे चासीना सरलहृदयत्वादवहिता। ततः कर्णोपान्ते किमपि वदताघ्राय वदनं गृहीत्वा धम्मिल्लं मम सखि निपीतोऽधररसः॥
MSS_4036 अहं न चेत् स्यां मयि दुष्टभावनाम् इमे व्रजेयुर्न निराश्रया जनाः। तदेनसा योजयतः परान् स्वयं ममैव युक्ता खलु नन्वपत्रपा॥
MSS_4037 अहं नयनजं वारि निरोढुमपि न क्षमः। रामः सीतावियोगार्तो बबन्ध सरितां पतिम्॥
MSS_4038 अहं नश्यामि मानेन मानेन कलहं कृथाः। विरोधमेत्य कान्तेन कान्ते न परितप्यते॥
MSS_4039 अहंभावात्ययो जातु सुकरो न कथंचन। चेतनायामहम्भावो भौतिक्यां विजितः सकृत्। आध्यात्मिक्यां पुनश्चैष स्फीतः स्फुरति नोऽग्रतः॥
MSS_4040 अहं ममेत्येव भवस्य बीजं न मे न चाहं भवबीजशान्तिः। बीजे प्रनष्टे कुत एव जन्म निरिन्धनो वह्निरुपैति शान्तिम्॥
MSS_4041 अहं महानसायातः कल्पितो नरकस्तव। मया मांसादिकं भुक्तं भीमं जानीहि मां बक॥
MSS_4042 अहंयुवरवर्णिनीजनमदायतोदव्रत- स्फुरच्चतुरपञ्चमस्वरजितान्यपक्षिव्रजः। रसालतरुणा कृतामसमतुल्यतामात्मनो विहन्तुमिह कोकिलः फलिनमन्यमुद्वीक्षते॥
MSS_4043 अहं रथाङ्गनामेव प्रिया सहचरीव मे। अननुज्ञातसंपर्का धारिणी रजनीव नौ॥
MSS_4044 अहं वो रक्षितेत्युक्त्वा यो न रक्षति भूमिपः। स संहत्य निहन्तव्यः श्वेव सोन्माद आतुरः॥
MSS_4045 अहं सदा प्राणसमं महीभुजाम् अयं तु मां वेत्ति नृपस्तृणोपमम्। इतीव कर्णेषु सुवर्णमर्थिनां स्वखेदमाख्यातुमभूत् कृतास्पदम्॥
MSS_4046 अहं हि संमतो राज्ञो य एवं मन्यते कुधीः। बलीवर्दः स विज्ञेयो विषाणपरिवर्जितः॥
MSS_4047 अहन्यहनि बोद्धव्यं किमद्य सुकृतं कृतम्। दत्तं वा दापितं वापि वाक्साह्यमपि वाक्कृतम्॥
MSS_4048 अहन्यहनि भूतानि गच्छन्ति चरमालयम्। शेषाः स्थावरमिच्छन्ति किमाश्चर्यमतःपरम्॥
MSS_4049 अहन्यहनि भूतानि सृजत्येव प्रजापतिः। अद्यापि न सृजत्येकं योऽर्थिनं नावमन्यते॥
MSS_4050 अहन्यहनि याचन्तं कोऽवमन्येद् गुरुं यथा। मार्जनं दर्पणस्येव यः करोति दिने दिने॥
MSS_4051 अहन्यहन्यात्मन एव तावज् ज्ञातुं प्रमादस्खलितं न शक्यम्। प्रजासु कः केन पथा प्रयातीत्य् अशेषतो वेदितुमस्ति शक्तिः॥
MSS_4052 अहमपि परेऽपि कवयस् तथापि महदन्तरं परिज्ञेयम्। ऐक्यं रलयोर्यद्यपि तत् किं करभायते कलभः॥
MSS_4053 अहमस्मि नीलकण्ठस् तव खलु तुष्यामि शब्दमात्रेण। नाहं जलधर भवतश् चातक इव जीवनं याचे॥
MSS_4054 अहमहमिकाबद्धोत्साहं रतोत्सवशंसिनि प्रसरति मुहुः प्रौढस्त्रीणां कथामृतदुर्दिने। कलितपुलका सद्यः स्तोकोद्गतस्तनकोरके वलयति शनैर्बाला वक्षःस्थले तरलां दृशम्॥
MSS_4055 अहमिव दिनलक्ष्मीः प्रोषितप्राणनाथा त्वमिव पथिक पन्था मुक्तपान्थानुबन्धः। अयमपि परदेशः सोऽपि यत्रासि गन्ता मदनमधुरमूर्ते किं वृथा सत्वरोऽसि॥
MSS_4056 अहमिव शून्यमरण्यं वयमिव तनुतां गतानि तोयानि। अस्माकमिवोच्छ्वासा दिवसा दीर्घाश्च तप्ताश्च॥
MSS_4057 अहमिह कृतविद्यो वेदिता सत्कलानां धनपतिरहमेको रूपलावण्ययुक्तः। इति कृतगुरुगर्वः खिद्यते किं जनोऽयं कतिपयदिनमध्ये सर्वमेतन्न किंचित्॥
MSS_4058 अहमिह स्थितवत्यपि तावकी त्वमपि तत्र वसन्नपि मामकः। न तनुसंगतमार्य सुसंगतं हृदयसंगतमेव सुसंगतम्॥
MSS_4059 अहमेको न मे कश्चिन् नाहमन्यस्य कस्यचित्। न तं पश्यामि यस्याहं न हि सोऽस्ति न यो मम॥
MSS_4060 अहमेत्य पतङ्गवर्त्मना पुनरङ्काश्रयणी भवामि ते। चतुरैः सुरकामिनीजनैः प्रिय यावन्न विलोभ्यसे दिवि॥
MSS_4061 अहमेव गुरुः सुदारुणानाम् इति हालाहल तात मा स्म दृप्यः। ननु सन्ति भवादृशानि भूयो भुवनेऽस्मिन् वचनानि दुर्जनानाम्॥
MSS_4062 अहमेव बली न चापर इति बुद्धिः प्रलयंकरी नृणाम्। नहि सन्ति महीतले कति प्रबलैर्ये विजिता बलोद्धताः॥
MSS_4063 अहमेव मतो महीपतेर् इति सर्वः प्रकृतिष्वचिन्तयत्। उदधेरिव निम्नगाशतेष्व् अभवन्नास्य विमानना क्वचित्॥
MSS_4064 अहरन् कस्यचिद् द्रव्यं यो नरः सुखमावसेत्। सर्वतः शङ्कितः स्तेनो मृगोग्राममिवागतः॥
MSS_4065 अहर्निशं जागरणोद्यतो जनः श्रमं विधत्ते विषयेच्छया यथा। तपःश्रमं चेत् कुरुते तथा क्षणं किमश्नुतेऽनन्तसुखं न पावनम्॥
MSS_4066 अहर्निशा वेति रताय पृच्छति क्रमोष्णशीतान्नकरार्पणाद् विटे। ह्रिया विदग्धा किल तन्निषेधिनी न्यधत्त संध्यामधुरेऽधरेऽङ्गुलिम्॥
MSS_4067 अहल्याकेलिकालेऽभूत् कन्दर्पाणां शतद्वयम्। तत्पञ्चबाणभिन्नाक्षः सहस्राक्षोऽन्धतां गतः॥
MSS_4068 अहस्तानि सहस्तानाम् अपदानि चतुष्पदाम्। फल्गूनि तत्र महतां जीवो जीवस्य जीवनम्॥
MSS_4069 अहह कर्मकरीयति भूपतिं नरपतीयति कर्मकरं नरः। जलनिधीयति कूपमपां निधिं गतजलीयति मद्यमदाकुलः॥
MSS_4070 अहह किमधुना मुधैव बध्नास्य् अनुचितकारिणि कर्णदन्तपत्रम्। ननु तव चटुलभ्रु कर्णपालिर् भुवनविलोचनकालसारपाशः॥
MSS_4071 अहह गृही क्व नु कुशली बद्धः संसारसागरे क्षिप्तः। कथमपि लभते पोतं तेनापि निमज्जति नितान्तम्॥
MSS_4072 अहह चण्ड समीरण दारुणं किमिदमाचरितं चरितं त्वया। यदिह चातकचञ्चुपुटोदरे पतति वारि तदेव निवारितम्॥
MSS_4073 अहह नयने मिथ्यादृग्वत् सदीक्षणवर्जिते श्रवणयुगलं दुष्पुत्रो वा श्र्णोति न भाषितम्। स्खलति चरणद्वन्द्वं मार्गे मदाकुललोकवद् वपुषि जरसा जीर्णे वर्णो व्यपैति कलत्रवत्॥
MSS_4074 अहह सहजमोहा देहगेहप्रपञ्चे नवरतमतिमग्ना कामिनीविग्रहाप्तिः। तदहमिह विहर्तुं संततामोदमुग्धा स्वहितमहितकृत्यं हन्त नान्तः स्मरामि॥
MSS_4075 अहान्यस्तमयान्तानि उदयान्ता च शर्वरी। सुखस्यान्तः सदा दुःखं दुःखस्यान्तः सदा सुखम्॥
MSS_4076 अहापयन् नृपः कालं भृत्यानामनुवर्तिनाम्। कर्मणामानुरूप्येण वृत्तिं समनुकल्पयेत्॥
MSS_4077 अहार्यः सर्वमध्यस्थः काञ्चनद्युतिमुद्वहन्। सत्प्रदक्षिणयोग्यत्वम् उपयाति महोन्नतः॥
MSS_4078 अहार्येण कदाप्यन्यैर् असंहार्येण केनचित्। तितिक्षाकवचेनैव सर्वं जयति संवृतः॥
MSS_4079 अहिं नृपं च शार्दूलं वृद्धं च बालकं तथा। परश्वानं च मूर्खं च सप्त सुप्तान् न बोधयेत्॥
MSS_4080 अहिंसयैव भूतानां कार्यं श्रेयोऽमुशासनम्। वाक् चैव मधुरा श्लक्ष्णा प्रयोज्या धर्ममिच्छता॥
MSS_4081 अहिंसा धाम धर्मस्य दुःखस्यायतनं स्पृहा। सङ्गत्यागः पदं मुक्तेर् योगाभ्यासः पदं शुचः॥
MSS_4082 अहिंसा परमो धर्मः अहिंसा परमा गतिः। अहिंसा परमा प्रीतिस् त्वहिंसा परमं पदम्॥
MSS_4083 अहिंसा परमो धर्मस् तथाहिंसा परो दमः। अहिंसा परमं दानम् अहिंसा परमं तपः॥
MSS_4084 अहिंसा परमो यज्ञस् तथाहिंसा परं बलम्। अहिंसा परमं मित्रम् अहिंसा परमं सुखम्। अहिंसा परमं सत्यम् अहिंसा परमं श्रुतम्॥
MSS_4085 अहिंसा परमो धर्मो ह्यहिंसैव परं तपः। अहिंसा परमं दानम् इत्याहुर्मुनयः सदा॥
MSS_4086 अहिंसापूर्वको धर्मो यस्मात् सर्वहिते रतः। यूकामत्कुणदंशादींस् तस्मात् तानपि रक्षयेत्॥
MSS_4087 अहिंसा प्रथमं पुष्पं द्वितीयेन्द्रियनिग्रहम्। तृतीयं तु दया पुष्पं तुरीयं दानपुष्पकम्॥
MSS_4088 अहिंसा सत्यमस्तेयं त्यागो मैथुनवर्जनम्। पञ्चस्वेतेषु वाक्येषु सर्वे धर्माः प्रतिष्ठिताः॥
MSS_4089 अहिंसा सत्यमस्तेयं ब्रह्मचर्यपरिग्रहः। इष्टानिष्टपरा चिन्ता यम एष प्रकीर्तितः॥
MSS_4090 अहिंसा सत्यमस्तेयं शौचमिन्द्रियनिग्रहः। एतं सामासिकं धर्मं चातुर्वर्ण्येऽब्रवीन्मनुः॥
MSS_4091 अहिंसा सत्यमस्तेयं शौचमिन्द्रियनिग्रहः। दानं दमो दया क्षान्तिः सर्वेषां धर्मसाधनम्॥
MSS_4092 अहिंसा सत्यवचनं सर्वभूतानुकम्पनम्। शमो दानं यथाशक्ति गार्हस्थ्यो धर्म उत्तमः॥
MSS_4093 अहिंसा सत्यवचनं सर्वभूतेषु चार्जवम्। क्षमा चैवाप्रमादश्च यस्यैते स सुखी भवेत्॥
MSS_4094 अहिंसा सत्यवचनम् आनृशंस्यं दमो घृणा। एतत् तपो विदुर्धीरा न शरीरस्य शोषणम्॥
MSS_4095 अहिंसा सूनृता वाणी सत्यं शौचं दया क्षमा। वर्णिनां लिङ्गिनां चैव सामान्यो धर्म उच्यते॥
MSS_4096 अहिंसासूनृतास्तेयब्रह्माकिंचनतारतम्। सुपात्रं मुनिभिः प्रोक्तं राजद्वेषविवर्जितम्॥
MSS_4097 अहिंस्रस्य तपोऽक्षय्यम् अहिंस्रो यजते सदा। अहिंस्रः सर्वभूतानां यथा माता यथा पिता॥
MSS_4098 अहितं च हिताकारं धार्ष्ट्याज्जल्पन्ति ये नराः। अवेक्ष्य मन्त्रबाह्यास्ते कर्तव्याः कृत्यदूषणाः॥
MSS_4099 अहितहितविचारशून्यबुद्धेः श्रुतिसमयैर्बहुभिर्बहिष्कृतस्य। उदरभरणमात्रकेवलेच्छोः पुरुषपशोश्च पशोश्च को विशेषः॥
MSS_4100 अहितात् प्रतिषेधश्च हिते चानुप्रवर्तनम्। व्यसने चापरित्यागस् त्रिविधं मित्रलक्षणम्॥
MSS_4101 अहितादनपत्रपस्त्रसन्न् अतिमात्रोज्झितभीरनास्तिकः। विनयोपहितस्त्वया कुतः सदृशोऽन्यो गुणवानविस्मयः॥
MSS_4102 अहितुण्डिकदृष्टीनाम् अशेषा भोगिनः पदम्। न संवर्ताग्निसारथ्ये स्थाता यन्मुखमारुतः॥
MSS_4103 अहिते प्रतिषेधश्च हिते चानुप्रवर्तनम्। व्यसने चापरित्यागस् त्रिविधं मित्रलक्षणम्॥
MSS_4104 अहिते हितबुद्धिरल्पधीर् अवमन्येत मतानि मन्त्रिणाम्। चपलः सहसैव संपतन्न् अरिखङ्गाभिहतः प्रबुध्यते॥
MSS_4105 अहिते हितमिच्छन्ति निसर्गात् सरसास्तु ये। पीडितोऽपीक्षुदण्डो हि रसमेव ददात्यरम्॥
MSS_4106 अहिभवनविधानान्यायुधीकृत्य शैलान् अमरजयिनि सैन्ये रक्षसामात्तकक्ष्ये। कथमिव रणभूमौ वर्तते वानराणाम् उपवनतरुवल्लीपल्लवोन्माथि यूथम्॥
MSS_4107 अहिभूषणोऽप्यभयदः सुकलितहालाहलोऽपि यो नित्यः। दिग्वसनोऽप्यखिलेशस् तं शशधरशेखरं वन्दे॥
MSS_4108 अहिरण्यमदासीकं गृहं गोरसवर्जितम्। प्रतिकूलकलत्रं च नरकस्यापरो विधिः॥
MSS_4109 अहिरहिरिति संभ्रमपदम् इतरजनः किमपि कातरो भवतु। विहगपतेराहारः स तु सरलमृणालदलरुचिरः॥
MSS_4110 अहिराजः पुरुषेऽस्मिन् धूम्रा धात्री कुलत्थवर्णोऽश्मा। माहेन्द्री वहति शिरा भवति सफेनं सदा तोयम्॥
MSS_4111 अहिरिपुपतिकान्तातातसंबद्धकान्ता- हरतनयनिहन्तृप्राणदातृध्वजस्य। सखिसुतसुतकान्तातातसम्पूज्यकान्ता- पितृशिरसि पतन्ती जाह्नवी नः पुनातु॥
MSS_4112 अहिरिव जनयोगं सर्वदा वर्जयेद् यः कुणमिव वसु नारीं त्यक्तकामो विरागी। विषमिव विषयार्थान् मन्यमानो दुरन्ताञ् जयति परमहंसो मुक्तिभावं समेति॥
MSS_4113 अहिर्बिडालो जामाता एडका च सपुत्रिणी। आत्मभाग्यं न पश्यन्ति भागिनेयस्तु पञ्चमः॥
MSS_4114 अहीनकालं राजार्थं स्वार्थं प्रियहितैः सह। परार्थं देशकाले च ब्रूयाद् धर्मार्थसंहितम्॥
MSS_4115 अहीनभुजगाधीशवपुर्वलयकङ्कणम्। शैलादिनन्दिचरितं क्षतकन्दर्पदर्पकम्॥
MSS_4116 वृषपुंगवलक्ष्माणं शिखिपावकलोचनम्। ससर्वमङ्गलं नौमि पार्वतीसखमीश्वरम्॥
MSS_4117 अहीन्द्रान् पातालाद् विषमिव निमज्ज्योद्धरति यः य आरुह्य स्वर्गं कवलयति सेन्द्रान् सुरगणान्। महीं भ्रान्त्वा भ्रान्त्वा रघुनलनृपा येन विजिताः स मृत्युः कालं न क्षमत इति मा कार्ष्ट मनसि॥
MSS_4118 अहृतहृदयाः सन्तः सत्यं ब्रवीमि निशम्यतां विपिनमधुना गत्वा वासो मृगैः सह कल्प्यताम्। सुजनचरितध्वंसिन्यस्मिन् खलोदयशालिनि प्रभवति कलौ नायं कालो गृहेषु भवादृशाम्॥
MSS_4119 अहेतुः पक्षपातो यस् तस्य नास्ति प्रतिक्रिया। स हि स्नेहात्मकस्तन्तुर् अन्तर्भूतानि सीव्यति॥
MSS_4120 अहेतु भ्रूकुटिं नैव सदा कुर्वीत पार्थिवः। विना दोषेण यो भृत्यान् राजा धर्मेण पालयेत्॥
MSS_4121 अहेरिव गुणाद्भीतो मिष्टान्नाद्या विषादिव। राक्षसीभ्य इव स्त्रीभ्यः स विद्यामधिगच्छति॥
MSS_4122 अहो अनौचितीयं ते हृदि शुद्धेऽप्यशुद्धवत्। अङ्कः खलैरिवाकल्पि नखैस्तीक्ष्णमुखैर्मम॥
MSS_4123 अहो अहं नमो मह्यं यदहं वीक्षितोऽनया। बालया त्रस्तसारङ्गचपलायतनेत्रया॥
MSS_4124 अहो अहीनामपि लेहनं स्याद् दुःखानि नूनं नृपसेवनानि। एकोऽहिना दष्टमुपैति मृत्युं क्ष्मापेन दष्टस्तु सगोत्रमित्रः॥
MSS_4125 अहो अहोभिर्न कलेर्विदूयते सुधासुधारामधुरं पदे पदे। दिने दिने चन्दनचन्द्रशीतलं यशो यशो दातनयस्य गीयते॥
MSS_4126 अहो अहोभिर्महिमा हिमागमे- ऽप्यभिप्रपेदे प्रति तां स्मरार्दिताम्। तपर्तुपूर्तावपि मेदसां भरा विभावरीभिर्विभरांबभूविरे॥
MSS_4127 अहो ऐश्वर्यमत्तानां मत्तानामिव मानिनाम्। असंबद्धा गिरो रूक्षाः कः सहेतानुशासिता॥
MSS_4128 अहो कथमसीमेदं हिमनाम विजृम्भते। चरत्येव सहस्रांशौ धवलं तिमिरान्तरम्॥
MSS_4129 अहो कनकमाहात्म्यं वक्तुं केनापि शक्यते। नामसाम्यादहो चित्रं धत्तूरोऽपि मदप्रदः॥
MSS_4130 अहो कालस्य सूक्ष्मोऽयं कोऽप्यलक्ष्यक्रमः क्रमः। यत्पाकपरिणामेन सर्वं यात्यन्यरूपताम्॥
MSS_4131 अहो किमपि ते शुद्धं यशःकुसुममुद्गतम्। यस्यायममृतस्यन्दी बालेन्दुर्बाह्यपल्लवः॥
MSS_4132 अहो कुटिलबुद्धीनां दुर्ग्राह्यमसतां मनः। अन्यद्वचसि कण्ठेऽन्यद् अन्यदोष्ठपुटे स्थितम्॥
MSS_4133 अहो केनेदृशी बुद्धिर् दारुणा तव निर्मिता। त्रिगुणा श्रूयते बुद्धिर् न तु दारुमयी क्वचित्॥
MSS_4134 अहो खलभुजंगस्य विचित्रोऽयं वधक्रमः। अन्यस्य दशति श्रोत्रम् अन्यः प्राणैर्वियुज्यते॥
MSS_4135 अहो खलभुजंगस्य विपरीतो वधक्रमः। कर्णे लगति चान्यस्य प्राणैरन्यो वियुज्यते॥
MSS_4136 अहो गुणाः सौम्यता च विद्वत्ता जन्म सत्कुले। दारिद्र्याम्बुधिमग्नस्य सर्वमेतन्न शोभते॥
MSS_4137 अहो गुणानां प्राप्त्यर्थं यतन्ते बहुधा नरः। मुक्ता यदर्थं भग्नास्या इतरेषां च का कथा॥
MSS_4138 अहो तम इवेदं स्यान् न प्रज्ञायेत किंचन। राजा चेन्न भवेल्लोके विभजन् साध्वसाधुनी॥
MSS_4139 अहोऽतिनिर्मोहि जनस्य चित्रं परं चरित्रं गदितुं न योग्यम्। मुखे हि चान्यद्धृदि भावमन्यत् देवो न जानाति कुतो मनुष्यः॥
MSS_4140 अहोऽतिबलवद्दैवं विना तेन महात्मना। यदसामर्थ्ययुक्तेऽपि नीचवर्गे जयप्रदम्॥
MSS_4141 अहो तृष्णावेश्या सकलजनतामोहनकरी विदग्धा मुग्धानां हरति विवशानां शमधनम्। विपद्दीक्षादक्षासहतरलतारैः प्रणयिनी- कटाक्षैः कूटाक्षैः कपटकुटिलैः कामकितवः॥
MSS_4142 अहो दानमहो वीर्यम् अहो धैर्यमखण्डितम्। उदारवीरधीराणां हरिश्चन्द्रो निदर्शनम्॥
MSS_4143 अहो दिव्यं चक्षुर्वहसि तव सापि प्रणयिनी पराक्ष्णामग्राह्यं युवतिषु वपुः संक्रमयति। समानाभिज्ञानं कथमितरथा पश्यति पुरो भवानेकस्तस्याः प्रतिकृतिमयीरेव रमणीः॥
MSS_4144 अहो दुःखमहोदुःखमहो दुःखं दरिद्रता। तत्रापि पुत्रभार्याणां बाहुल्यमतिदुःखदम्॥
MSS_4145 अहो दुरन्ता जगतो विमूढता विलोक्यतां संसृतिदुःखदायिनी। सुसाध्यमप्यन्नविधानतस्तपो यतो जनो दुःखकरोऽवमन्यते॥
MSS_4146 अहो दुरन्ता संसारे भोगतृष्णा यया हृताः। अनौचित्यादकीर्तेश्च देवा अपि न बिभ्यति॥
MSS_4147 अहो दुर्जसंसर्गान् मानहानिः पदे पदे। पावको लोहसङ्गेन मुद्गरैरभिहन्यते॥
MSS_4148 अहो दुर्जनसर्पस्य सर्पस्य महदन्तरम्। कर्णमन्यस्य दशति अन्यः प्राणैर्वियुज्यते॥
MSS_4149 अहो दैन्यमहो कष्टं पारक्यैः क्षणभङ्गुरैः। यन्नोपकुर्यादस्वार्थैर् मर्त्यः स्वज्ञातिविग्रहैः॥
MSS_4150 अहो धनमदान्धस्तु पश्यन्नपि न पश्यति। यदि पश्यत्यात्महितं स पश्यति न संशयः॥
MSS_4151 अहो धनानां महती विदग्धता सुखोषितानां कृपणस्य वेश्मनि। व्रजन्ति न त्यागदशां न भोग्यतां परां च कांचित् प्रथयन्ति निर्वृतिम्॥
MSS_4152 अहो धनुषि नैपुण्यं मन्मथस्य महात्मनः। शरीरमक्षतं कृत्वा भिनत्त्यन्तर्गतं मनः॥
MSS_4153 अहो धात्रा पुरः सृष्टं साहसं तदनु स्त्रियः। नैतासां दुष्करं किंचिन् निसर्गादिह विद्यते॥
MSS_4154 अहो धार्ष्ट्यमसाधूनां निन्दतामनघाः स्त्रियः। मुष्णतामिव चौराणां तिष्ठ चौरेति जल्पताम्॥
MSS_4155 अहो नक्षत्रराजस्य साभिमानं विचेष्टितम्। परिक्षीणस्य वक्रत्वं संपूर्णस्य सुवृत्तता॥
MSS_4156 अहो नु कष्टं सततं प्रवासम् ततोऽतिकष्टः परगेहवासः। कष्टाधिका नीचजनस्य सेवा ततोऽतिकष्टा धनहीनता च॥
MSS_4157 अहो नु चित्रं पद्मोत्थैर् बद्धास्तन्तुभिरद्रयः। अविद्यमाना याविद्या तया सर्वे वशीकृताः॥
MSS_4158 अहो पूर्णं सरः स्पष्टम् असि नात्र विचारणा। लुठन्तस्त्वयि यत् सर्वे स्नान्ति जातु कथंचन॥
MSS_4159 अहो प्रकृतिसादृश्यं श्लेष्मणो दुर्जनस्य च। मधुरैः कोपमायाति कटुकैर् उपशाम्यति॥
MSS_4160 अहो प्रच्छादिताकार्यनैपुण्यं परमं खले। यत्तुषाग्निरिवानर्चिर् दहन्नपि न लक्ष्यते॥
MSS_4161 अहो प्रभावो वाग्देव्या यन्मातंगदिवाकरः। श्रीहर्षस्याभवत् सभ्यः समो बाणमयूरयोः॥
MSS_4162 अहो प्रमादी भगवान् प्रजापतिः कृशातिमध्या घटिता मृगेक्षणा। यदि प्रमादादनिलेन भज्यते कथं पुनः शक्ष्यति कर्तुमीदृशम्॥
MSS_4163 अहो बत खलः पुण्यैर् मूर्खोऽप्यश्रुतपण्डितः। स्वगुणोदीरणे शेषः परनिन्दासु वाक्पतिः॥
MSS_4164 अहो बत महत् कष्टं विपरीतमिदं जगत्। येनापत्रपते साधुर् असाधुस्तेन तुष्यति॥
MSS_4165 अहो बत विचित्राणि चरितानि महात्मनाम्। लक्ष्मीं तृणाय मन्यन्ते तद्भारेण नमन्ति च॥
MSS_4166 अहो बत सभा सभ्यैर् इयं मौनादधः कृता। सन्तो वदन्ति यत्सत्यं सभां न प्रविशन्ति वा॥
MSS_4167 अहो बत सरित्पतेरिदमनार्यरूपं परं यदुज्ज्वलरुचीन् मणीन् सुचिरचर्चितास्थागुणान्। जडैरनुपयोगिभिः परत एत्य लब्धास्पदैः क्षपत्यनिशमूर्जितैर्झगिति तन्मयत्वं गतः॥
MSS_4168 अहो बाणस्य संधानं शरदि स्मरभूपतेः। अपि सोऽयं त्विषामीशः कन्याराशिमुपागतः॥
MSS_4169 अहो ब्रह्मण्यदेवस्य दृष्टा ब्रह्मण्यता मया। यद्दरिद्रतमो लक्ष्मीम् आश्लिष्टो बिभ्रतोरसि॥
MSS_4170 अहो भवति सादृश्यं मृदङ्गस्य च खलस्य च। यावन्मुखगतौ तौ हि तावन्मधुरभाषिणौ॥
MSS_4171 अहो भार्या अहो पुत्रः अहो आत्मा अहो सुखम्। अहो माता अहो भ्राता पश्य मायाविमोहितम्॥
MSS_4172 अहो भुवः सप्तसमुद्रवत्या द्वीपेषु वर्षेष्वधिपुण्यमेतत्। गायन्ति यत्रत्यजना मुरारेः कर्माणि भद्राण्यवतारवन्ति॥
MSS_4173 अहो मदावलेपोऽयम् असाराणां दुरात्मनाम्। कौरवाणां महीपत्वम् अस्माकं किल कालजम्॥
MSS_4174 अहो महच्चित्रमिदं कालगत्या दुरत्यया। आरुरुक्षत्युपानद्वै शिरो मुकुटसेवितम्॥
MSS_4175 अहो महत्त्वं महतामपूर्वं विपत्तिकालेऽपि परोपकारः। यथास्यमध्ये पतितोऽपि राहोः कलानिधिः पुण्यचयं ददाति॥
MSS_4176 अहो महीयसां पुंसाम् उपर्युपरि पौरुषम्। रामेणाजगवं शंभोर् भग्नमम्भोजनालवत्॥
MSS_4177 अहो मायाजालं हृदयहरिणो यत्र पतितः समुत्थातुं भूयः प्रभवति न किंचित् कथमपि। न चेत् तस्य च्छेत्ता परमगुरुवाक्योपनमितो निजात्मज्ञानाखुर्विविधदृढसद्युक्तिदशनैः॥
MSS_4178 अहो मायाबलं विष्णोः स्नेहबद्धमिदं जगत्॥
MSS_4179 क्व देहो भौतिकोऽनात्मा क्व चात्मा प्रकृतेः परः। कस्य के पतिपुत्राद्या मोह एव हि कारणम्॥
MSS_4180 अहो मे सौभाग्यं मम च भवभूतेश्च भणितं घटायामारोप्य प्रतिफलति तस्यां लघिमनि। गिरां देवी सद्यः श्रुतिकलितकल्हारकलिका- मधूलीमाधुर्यं क्षिपति परिपूर्त्यै भगवती॥
MSS_4181 अहो मोहः पुंसामिह जगति जातिः किल शुभा जरामृत्युव्याधीनपि जयति या निष्प्रभतया। परस्माज्जातानां व्यसनशतमेतेऽपि दधति स्वयं सुत्वा तेभ्यो विदिशति सुतान् सा विशसितुम्॥
MSS_4182 अहो मोहो वराकस्य काकस्य यदसौ पुरः। सरीसर्ति नरीनर्ति यदयं शिखिहंसयोः॥
MSS_4183 अहो येषां वरं जन्म सर्वप्राण्युपजीवनम्। सुजनस्येव येषां वै विमुखा यान्ति नार्थिनः॥
MSS_4184 अहो रघुशिरोमणेरभिनवप्रतापावलि- प्रचण्डकिरणप्रथाप्रसरसाध्वसादाश्वयम्। सुराधिपतिरम्बुदान् कमलमिन्दिरा सेवते हिमांशुरपि चन्द्रमाः सततमम्भुधौ मज्जति॥
MSS_4185 अहोरात्रमये लोके जरारूपेण संचरन्। मृत्युर्ग्रसति भूतानि पवनं पन्नगो यथा॥
MSS_4186 अहोरात्राणि गच्छन्ति सर्वेषां प्राणिनामिह। आयूंषि क्षपयन्त्याशु ग्रीष्मे जलमिवांशवः॥
MSS_4187 अहोरात्रे विभजते सूर्यो मानुषदैविके। रात्रिः स्वप्नाय भूतानां चेष्टायै कर्मणामहः॥
MSS_4188 अहो रूपमहो रूपम् अहो मुखमहो मुखम्। अहो मध्यमहो मध्यम् अस्याः सारङ्गचक्षुषः॥
MSS_4189 अहो विधातस्त्वमतीव बालिशो यस्त्वात्मसृष्ट्यप्रतिरूपमीहसे। परेऽनुजीवत्यपरस्य या मृतिर् विपर्ययश्चेत्त्वमसि ध्रुवः परः॥
MSS_4190 न हि क्रमश्चेदिह मृत्युजन्मनोः शरीरिणामस्तु तदात्मकर्मभिः। यः स्नेहपाशो निजसर्गवृद्धये स्वयं कृतस्ते तमिमं विवृश्चसि॥
MSS_4191 अहो विधात्रा हतकेन नार्थात् कृतो वियोगोऽपि वियोगिनां नः। रथाङ्गनाम्नामिव येन सीमा न विद्यते नापि सपक्षवत्त्वम्॥
MSS_4192 अहो विशालं भूपाल भुवनत्रितयोदरम्। माति मातुमशक्योऽपि यशोराशिर्यदत्र ते॥
MSS_4193 अहो विषादप्यधिकाः स्त्रियो रक्तविमानिताः। अहो असेव्याः साधूनां राजानोऽतत्त्वदर्शिनः॥
MSS_4194 अहो वैचित्र्यमेतस्य संसारस्य किमुच्यते। गुणोऽपि क्लेशहेतुः स्याद् विश्रान्तः कण्ठकन्दले॥
MSS_4195 अहो संसारवैरस्यं वैरस्यकारणं स्त्रियः। दोलालोला च कमला रोगाभोगगेहं देहम्॥
MSS_4196 अहो संसृतिवेश्येयं रागाद्युद्दीपनोद्यता। रसमुत्पाद्य सर्वेषाम् अन्ते वैरस्यकारिणी॥
MSS_4197 अहो सत्संगतिर्लोके किं पापं न विनाशयेत्। न ददाति सुखं किं वा नराणां पुण्यकर्मणाम्॥
MSS_4198 अहो समुद्रगम्भीरधीरचित्तमनस्विनः। कृत्वाप्यनन्यसामान्यम् उल्लेखं नोद्गिरन्ति ये॥
MSS_4199 अहो साहजिकं प्रेम दूरादपि विराजते। चकोरनयनद्वन्द्वम् आह्लादयति चन्द्रमाः॥
MSS_4200 अहो सुसदृशी वृत्तिस् तुलाकोटेः खलस्य च। स्तोकेनोन्नतिमायाति स्तोकेनायात्यधोगतिम्॥
MSS_4201 अहो स्त्रीप्रेरणा नाम रजसालङ्घितात्मनाम्। पुंसां वात्येव सरसामाशयक्षोभकारिणी॥
MSS_4202 अहो स्थिरः कोऽपि तवेप्सितो युवा चिराय कर्णोत्पलशून्यतां गते। उपेक्षते यः श्लथबन्धलम्बिनीर् जटाः कपोले कलमाग्रपिङ्गलाः॥
MSS_4203 अहो स्थैर्यं तेषां प्रकृतिनियमेभ्यः सुकृतिनां प्रतिज्ञातत्यागो नहि भवति कृच्छ्रेऽपि महति। तथा हि त्वत्सेनाभरनमितधात्रीभरदलत्- कटाहोऽपि स्वाङ्गं किमु कमठनाथश्चलयति॥
MSS_4204 अहो हि मे बह्वपराद्धमायुषा यदप्रियं वाच्यमिदं मयेदृशम्। त एव धन्याः सुहृदः पराभवं जगत्यदृष्ट्वैव हि ये क्षयं गताः॥
MSS_4205 अहौ वा हारे वा बलवति रिपौ वा सुहृदि वा मणौ वा लोष्टे वा कुसुमशयने वा दृषदि वा। तृणे वा स्त्रैणे वा मम समदृशो यान्तु दिवसाः क्वचित् पुण्येऽरण्ये शिव शिव शिवेति प्रलपतः॥
MSS_4206 अह्नस्त्रिश्चतुरम्बुभिः स्नपयसि स्वं पुष्करावर्जितैर् भुङ्क्षे मेध्यतराणि भद्र तरुणान्यश्वत्थपत्राणि च। पुण्यारण्यचरोऽसि न प्रविशसि ग्रामं सकृत्कुञ्जर ज्ञानं चेत् कियदप्युदेति न समा ब्रह्मर्षयोऽपि त्वया॥
MSS_4207 अह्नि भास्करमिच्छन्ति रात्रावमृततेजसम्। अह्नि रात्रौ च राजानम् इच्छन्ति गुणिनं प्रजाः॥
MSS_4208 अह्नि रविर्दहति त्वचि वृद्धः पुष्पधनुर्दहति प्रबलोढम्। रात्रिदिनं पुनरन्तरमन्तः संवृतिरस्ति रवेर्न तु कन्तोः॥
MSS_4209 आं ज्ञातं नृपते त्वमेव निखिलां नित्यं बिभर्षि क्षितिं शैलेन्द्राः स्वयमेव दुर्भरभरास्तैः प्रत्युताधो व्रजेत्। अस्याश्चोद्धरणे क्षमोऽपि न परस्त्वत्तो वराहादिकः पश्वादेर्भरणक्रियानिपुणता नैव प्रभागोचरः॥
MSS_4210 आः कष्टं वनवासिसाम्यकृतया सिद्धाश्रमश्रद्धया पल्लीं बालकुरङ्ग संप्रति कुतः प्राप्तोऽसि मृत्योर्मुखम्। यत्रानेककुरङ्गकोटिकदनक्रीडोल्लसल्लोहित- स्रोतोभिः परिपूरयन्ति परिखामुड्डामराः पामराः॥
MSS_4211 आः कष्टं सुविवेकशून्यहृदयैः संसर्गमाप्तं च तैर् विक्रीतं बदरैः समं क्षितितले कुग्रामसीम्नि स्फुटम्। संविष्टंशठगाढमूढवदने धूत्कारदूरीकृतं किं जानात्यगुणो जनो गुणमतो मुक्ताफलं रोदिति॥
MSS_4212 आः कष्टमप्रःऋष्टाः शिष्टा अपि वित्तचापलाविष्टाः। अध्यापयन्ति वेदान् आदाय चिराय मासि मासि भृतिम्॥
MSS_4213 आः किमर्थमिदं चेतः सतामम्भोधिदुर्भरम्। इति क्रुधेव दुर्वेधाः परदुःखैरपूरयत्॥
MSS_4214 आः पाकं न करोषि पापिनि कथं पापी त्वदीयः पिता रण्डे जल्पसि किं तवैव जननी रण्डा त्वदीया स्वसा। निर्गच्छ त्वरितं गृहाद् बहिरितो नेदं त्वदीयं गृहं हा हा नाथ ममाद्य देहि मरणं जारस्य भाग्योदयः॥
MSS_4215 आः पात्री स्यामकृतकघनप्रेमविस्फारितानां सव्रीडानां सकलकरणानन्दनाडिंधमानाम्। तेषां तेषां हृदयनिहिताकूतनिष्यन्दिनेत्र- व्यापाराणां पुनरपि तथा सुभ्रुवो विभ्रमाणाम्॥
MSS_4216 आः सर्वतः स्फुरतु कैरवमापिबन्तु ज्योत्स्नाकरम्भमुदरंभरयश्चकोराः। यातो यदेष चरमाचलमूलचुम्बी पङ्केरुहप्रकरजागरणप्रदीपः॥
MSS_4217 आः सीते पतिगर्वविभ्रमभरभ्रान्तभ्रमद्बान्धव- प्रध्वंसस्मितकान्तिमत् तव तदा जातं यदेतन्मुखम्। संप्रत्येव हठात् तदेष कुरुते केशोच्चयाकर्षण- त्रासोत्तानितलोललोचनपतद्बाष्पप्लुतं रावणः॥
MSS_4218 आकण्ठदृष्टशिरसाप्यविभाव्यपार्श्व- पृष्ठोदरेण चिरमृग्भिरुपास्यमानः। नाभीसरोरुहजुषा चतुराननेन शेते किलात्र भगवानरविन्दनाभः॥
MSS_4219 आकण्ठार्पितकञ्चुकाञ्चलमुरो हस्ताङ्गुलीमुद्रणा- मात्रासूत्रितहास्यमास्यमलसाः पञ्चालिकाकेलयः। तिर्यग्लोचनचेष्टितानि वचसां च्छेकोक्तिसंक्रान्तयस् तस्याःसीदति शैशवे प्रतिकलं कोऽप्येष केलिक्रमः॥
MSS_4220 आकम्पयन् फलभरानतशालिजालम् आनर्तयंस् तरुवरान् कुसुमावनम्रान्। उत्फुल्लपङ्कजवनां नलिनीं विधुन्वन् यूनां मनश्चलयति प्रसभं नभस्वान्॥
MSS_4221 आकम्पितक्षितिभृता महता निकामं हेलाभिभूतजलधित्रितयेन यस्य। वीर्येण संहतिभिदा विहतोन्नतेन कल्पान्तकालविसृतः पवनोऽनुचक्रे॥
MSS_4222 आकम्पितानि हृदयानि मनस्विनीनां वातैः प्रफुल्लसहकारकृताधिवासैः। संबाधितं परभृतस्य मदाकुलस्य श्रोत्रप्रियैर्मधुकरस्य च गीतनादैः॥
MSS_4223 आकरः कारणं जन्तोर् दौर्जन्यस्य न जायते। कालकूटः सुधासिन्धोः प्राणिनां प्राणहारकः॥
MSS_4224 आकरः सर्वशास्त्राणां रत्नानामिव सागरः। गुणैर्न परितुष्यामो यस्य मत्सरिणो वयम्॥
MSS_4225 आकरप्रभवः कोशः कोशाद्दण्डः प्रजायते। पृथिवी कोशदण्डाभ्यां प्राप्यते कोशभूषणा॥
MSS_4226 आकर्णपलितः श्यामो वयसाशीतिपञ्चकः। रणे पर्यचरद् द्रोणो वृद्धः षोडशवर्षवत्॥
MSS_4227 आकर्णमुल्लसति मातरपाङ्गदेशे कालाञ्जनेन घटिता तव भाति रेखा। शैवालपङ्क्तिरिव संततनिर्जिहान- कारुण्यपूरपदवी कलितानुबन्धा॥
MSS_4228 आ कर्णमूलमपकृत्य धनुः सबाणं मय्येव किं प्रहरसि स्मर बद्धकोपः। तस्यां मुहुः क्षिप शरान् हरिणेक्षणायां तन्मन्मथोऽपि भव मन्मथ एव मा भूः॥
MSS_4229 आकर्णय त्वमिममभ्युपगम्य वादं जानातु कोऽपि यदि वा हृदयं श्रुतीनाम्। तस्याप्यसंख्यभवबन्धशतार्जितोऽयं द्वैतभ्रमो गलतु जन्मशतैः कियद्भिः॥
MSS_4230 आकर्णय सरोजाक्षि वचनीयमिदं भुवि। शशाङ्कस्तव वक्त्रेण पामरैरुपमीयते॥
MSS_4231 आकर्णान्तविसर्पिणः कुवलयच्छायामुषश्चक्षुषः क्षेपा एव तवाहरन्ति हृदयं किं संभ्रमेणामुना। मुग्धे केवलमेतदाहितनखोत्खाताङ्कमुत्पांशुलम् बाह्वोर्मूलमलीकमुक्तकबरीबन्धच्छलाद् दर्शितम्॥
MSS_4232 आकर्णितानि रसितानि यया प्रसर्पत् प्रद्युम्नराजरथनिःस्वनसोदराणि। उच्चै रणच्चरणनूपुरया पुरन्ध्र्या क्षिप्रं प्रियं कुपितयापि तयाभिसस्रे॥
MSS_4233 आकर्ण्य गर्जितं घोरं जलदानां समागमे। बाला विधूतलज्जेव सत्रासं श्लिष्यति प्रियम्॥
MSS_4234 आकर्ण्य गर्जितरवं घनगर्जितुल्यं सिंहस्य यान्ति वनमन्यदिभा भयार्ताः। तत्रैव पौरुषनिधिः स्वकुलेन सार्धं दर्पोद्धुरो वसति वीतभयो वराहः॥
MSS_4235 आकर्ण्य जयदेवस्य गोविन्दानन्दिनीर्गिरः। बालिशाः कालिदासाय स्पृहयन्तु वयं तु न॥
MSS_4236 आकर्ण्यन्ते तपनतनयग्रामसंलापघोषा मन्दं मन्दं ग्रसति नियतः कालपाशोऽपि कण्ठे। आपृच्छ्यन्ते कृतजिगमिषासंभ्रमाः प्राणवाता नैवेदानीमपि विषयवैमुख्यमभ्येति चेतः॥
MSS_4237 आकर्ण्य भूपाल यशस्त्वदीयं विधूनयन्तीह न के शिरांसि। विश्वंभराभङ्गभयेन धात्रा नाकारि कर्णौ भुजगेश्वरस्य॥
MSS_4238 आकर्ण्य मामवादीद् धन्यास्ता युवतयः सखि कठोराः। या विषहन्ते दीर्घ- प्रियतमविरहानलासारम्॥
MSS_4239 आकर्ण्य वाणीः पौराणीर् मयैतदवधारितम्। तिष्ठन्तु देवा देव्योऽपि सेव्यो नारायणः परः॥
MSS_4240 आकर्ण्य वारवनितापठितं सभायां संपूरणं सपदि पादमुदारभावः। यः कालिदासमरणं हृदि निश्चिकाय भोजः स एव परमं भुवि भावबोद्धा॥
MSS_4241 आकर्ण्य संगरमहार्णवचेष्टितानि गोष्ठीरसाहृतजनस्य मनोविकारः। अङ्गे करोति पुलकं नयने विकाशं कान्तिं च कामपि मुखे स्फुरणं च बाह्वोः॥
MSS_4242 आकर्ण्य स्मरयौवराज्यपटहं जीमूतनूत्नध्वनिं नृत्यत्केकिकुटुम्बकस्य दधतं मन्द्रां मृदङ्गक्रियाम्। उन्मीलन्नवनीलकन्दलदलव्याजेन रोमाञ्चिता हर्षेणेव समुच्छ्रितान् वसुमती दध्रे शिलीन्ध्रध्वजान्॥
MSS_4243 आकर्ण्याम्रफलस्तुतिं जलमभूत् तन्नारिकेलान्तरं प्रायः कण्टकितं तथैव पनसं जातं द्विधोर्वारुकम्। आस्तेऽधोमुखमेव कादलफलं द्राक्षाफलं क्षुद्रतां श्यामत्वं बत जाम्बवं गतमहो मात्सर्यदोषादिह॥
MSS_4244 आकर्षतेवोर्ध्वमतिक्रशीयान् अत्युन्नतत्वात् कुचमण्डलेन। ननाम मध्योऽतिगुरुत्वभाजा नितान्तमाक्रान्त इवाङ्गनानाम्॥
MSS_4245 आकर्षन्ति न केषाम् अन्तःकरणं प्रवालशालिन्यः। ललना इवात्र लतिकाः कुसुमेषु शिलीमुखैर्निचिताः॥
MSS_4246 आकर्षन्निव गां वमन्निव खुरान् पश्चार्धमुज्झन्निव स्वीकुर्वन्निव खं पिबन्निव दिशश्छायाममर्षन्निव। साङ्गारप्रकरां स्पृशन्निव धरां वातं समश्नन्निव श्रीमन्नाथ स वाजिराट् तव कथं मादृग्गिरां गोचरः॥
MSS_4247 आकर्षेत् कैशिकव्याये न शिखां चालयेत् ततः। पूर्वापरौ समौ कार्यौ समांसौ निश्चलौ करौ॥
MSS_4248 आकलितोरुक्रमपद- पद्मालंकृत्यनल्पपुण्यभवम्। निजगुणगुरुस्वरूपं काव्यञ्जयति प्रसन्नमतिमधुरम्॥
MSS_4249 आकल्पं मुरजिन्मुखेन्दुमधुरोन्मीलन्मरुन्माधुरी- धीरोदात्तमनोहरः सुखयतु त्वां पाञ्चजन्यध्वनिः। लीलालङ्घितमेघनादविभवो यः कुम्भकर्णव्यथा- दायी दानवदन्तिनां दशमुखं दिक्चक्रमाक्रामति॥
MSS_4250 आकल्पं यदि वर्षसि प्रतिदिनं धारासहस्रैस्तथाप्य्- अम्भोधौ कलयत्यगाधजठरे कस्तावकीनं श्रमम्। अम्भोद क्षणमात्रमुज्झसि पयः पृष्ठे यदि क्ष्माभृतां तत् किं न प्रसरन्ति निर्झरसरिद्व्याजेन ते कीर्तयः॥
MSS_4251 आकाल्प्य तल्पं शशिकान्तिकल्पम् उद्ग्रथ्य वीटीः सुरपुष्पगर्भाः। द्वारे दृगन्तान् परिकल्पयन्ती मनो मनोजस्य चमच्चकार॥
MSS_4252 आ कल्याद् आ निशीथाच्च कुक्ष्यर्थं व्याप्रियामहे। न च निर्वृणुमो जातु शान्तास्तु सुखमासते॥
MSS_4253 आकस्मिकस्मितमुखीषु सखीषु विज्ञा विज्ञास्वपि प्रणयनिह्नवमाचरन्ती। तत्रैव रङ्कुनयना नयनारविन्दम् अस्पन्दमाहितवती दयिते गतेऽपि॥
MSS_4254 आकाङ्क्षिणं क्ष्मापतिमन्दिराणि प्रविश्य पातालसहोदराणि। अधोगतेर्नान्यदुपार्जयन्ति फलं भुजङ्गा इव वायुभक्ष्याः॥
MSS_4255 आकाङ्क्षोच्चपदेऽहमात्मकमतिः कार्ये मनोधारणा इत्येवंविधभावजातमुचितं धर्तुं न चित्तान्तरे। वैषम्यस्य निवारणाय मृगयेस्तत्कारणं नापरे स्वात्मन्येव गवेषयेत्यतितरां श्रेयस्करं ते सदा॥
MSS_4256 आकारं विनिगूहतां रिपुबलं जेतुं समुत्तिष्ठतां तन्त्रं चिन्तयतां कृताकृतशतव्यापारशाखाकुलम्। मन्त्रिप्रोक्तनिषेविणां क्षितिभुजामाशङ्किनां सर्वतो दुःखाम्भोनिधिवर्तिनां सुखलवः कान्तासमालिङ्गनम्॥
MSS_4257 आकारः कमनीयताकुलगृहं लीलालसा सा गतिः संपर्कः कमलाकरैः कलतया लोकोत्तरं कूजितम्। यस्येयं गुणसंपदस्ति महती तस्यापि भव्यस्य ते संरब्धत्वमसद्गुमद्गुकलहे नाहं सहे हंस हे॥
MSS_4258 आकारः स मनोहरः स महिमा तद्वैभवं तद्वयः सा कान्तिः स च विश्वविस्मयकरः सौभाग्यभाग्योदयः। एकैकस्य विशेषवर्णनविधौ तस्याः स एव क्षमो यस्यास्मिन्नुरगप्रभोरिव भवेज्जिह्वासहस्रद्वयम्॥
MSS_4259 आकारणाय मान्त्रिकम् आगतदूतस्य वचनमादाय। कृत्वा प्रमाणमादाव् अभिमन्त्र्य च तत्र मन्त्रण॥
MSS_4260 आकारदारुणोऽयं भयमस्मादित्यनिश्चयोऽयमपि। भवति महाभैरवमपि शिवस्य रूपं शिवायैव॥
MSS_4261 आकारपरिवृत्तिस्तु बुद्धेः परिभवः पुनः। आशाहानिरिवार्थित्वं परासुत्वमिवापरम्॥
MSS_4262 आकारमात्रविज्ञानसंपादितमनोरथाः। धन्यास्ते ये न शृण्वन्ति दीनाः क्वाप्यर्थिनां गिरः॥
MSS_4263 आकारवेषसौभाग्यैः कन्दर्पप्रतिमोऽपि सन्। यासां संगममासाद्य प्राप्तः को वा न वञ्चनाम्॥
MSS_4264 आकारश्छाद्यमानोऽपि न शक्यो विनिगूहितुम्। बलाद्धि विवृणोत्येव भावमन्तर्गतं नृणाम्॥
MSS_4265 आकारसंवृतिः कार्या सुरक्तेनापि कामिना। रक्तः परिभवं याति परिभूतः कथं प्रियः॥
MSS_4266 आकारसदृशप्रज्ञः प्रज्ञया सदृशागमः। आगमैः सदृशारम्भ आरम्भसदृशोऽदयः॥
MSS_4267 आकारालापसंभोगैर् यदीयैर्लज्जते जनः। अहो वक्रोद्धुरग्रीवस् तैरेव करभोऽधमः॥
MSS_4268 आकाराहीनकान्तिर्निधनविरहितो योगदोल्लासभागी विक्रान्तो विश्वतुल्यः कमलकलितदृग्विभ्रमोत्कृष्टमूर्तिः। नानाशापूर्णकीर्तिः सुखरसमयितो वारणाक्रान्तदेहो यादृग्देव त्वमेवं भवतु रिपुगणोऽप्यादिवर्णप्रलोपात्॥
MSS_4269 आकारेण तथा गत्या चेष्टया भाषितैरपि। नेत्रवक्त्रविकाराभ्यां ज्ञायतेऽन्तर्हितं मनः॥
MSS_4270 आकारेण नरेण वानरयुवा वाहेन वालेयको व्याघ्रेणैवरथो (?) गवापि गवयः सिंहेन कौलेयकः। श्यामाङ्गेन पिकेन काक इति [च] स्पर्धानुबद्धादरा यद्यप्यत्र तथापि तद्गुणगणस्यांशं लभन्ते न ते॥
MSS_4271 आकारेण शशी गिरा परभृतः पारावतश्चुम्बने हंसश्चङ्क्रमणे समं दयितया रत्या विमर्दे गजः। इत्थं भर्तरि मे समस्तयुवतिश्लाघ्यैर्गुणैः सेविते क्षुण्णं नास्ति विवाहितः पतिरिति स्यान्नैष दोषो यदि॥
MSS_4272 आकारेणैव चतुरास् तर्कयन्ति परेङ्गितम्। गर्भस्थं केतकीपुष्पम् आमोदेनेव षट्पदाः॥
MSS_4273 आकारे मदनः सुकाव्यरचनाचातुर्ययुक्तौ गुरुः षड्भाषास्वपि दृश्यते व्यसनिता तं दृष्टवत्यः स्त्रियः। स्वप्राणेश्वरसङ्गमं सुखकरं हित्वा न जीवन्त्यहो तस्यान्ते क्रियतेऽनया तनययाभ्यासः कलानां कथम्॥
MSS_4274 आकारैरिङ्गितैर्गत्या चेष्टया भाषितेन च। नेत्रवक्त्रविकारैश्च गृह्यतेऽन्तर्गतं मनः॥
MSS_4275 आकारैर्न विदन्ति वक्रफणितीर्बोद्धुं न मेधाविनः शब्दाख्येयनिजाशयं कुलवधूवर्गस्य नैतद् व्रतम्। ग्रामेऽस्मिन् ऋजुवाच्यवाचकहतात्मानो युवानो जडास् तत्त्वज्ञोपगताध्वगावधिरयं कामज्वरः सह्यताम्॥
MSS_4276 आकारो न मनोहरः श्रवणयोः शल्योपमं कूजितं वक्त्रं विड्विकृतं कृतान्तसमयालम्बीदमालोकितम्। क्रीडासंवनने पृथग्जनचिते वासस्तरौ कुत्सिते तत् केनास्तु वराक काक कनकागारे तवावेशनम्॥
MSS_4277 आकाशकुण्डे सतडिद्धुताशे करोति होमं झषकेतुदेवः। उच्चाटनायेव वियोगिनीनां यद्गर्जितं सैष हि मन्त्रपाठः॥
MSS_4278 आकाशतः पतितमेत्य नदादिमध्यं तत्रापि धावनसमुत्थमलावलिप्तम्। नानाविधावनिगताशुचिपूर्णमर्णो यत्तेन शुद्धिमुपयाति कथं शरीरम्॥
MSS_4279 आकाशदेशात् परिपातुकानि लङ्केशशीर्षाणि सकुन्तलानि। क्षणं नभः प्रांशुमहीरुहस्य शिक्याश्रितानीव फलानि रेजुः॥
MSS_4280 आकाशधारणां कुर्वन् मृत्युं जयति निश्चितम्। यत्र तत्र स्थितो वापि सुखमत्यन्तमश्नुते॥
MSS_4281 आकाश प्रसर प्रसर्पत दिशस्त्वं पृथ्वि पृथ्वी भव प्रत्यक्षीकृतमादिराजयशसां युष्माभिरुज्जृम्भितम्। श्रीमुद्दाफरशाहपार्थिवयशोराशेः समुज्जृम्भणाद् बीजोच्छ्वासविदीर्णदाडिमदशां ब्रह्माण्डमारोक्ष्यति॥
MSS_4282 आकाशमानसविगाहनराजहंसं नारीजनग्रहिलतानलिनीमहेभम्। आघ्रायमानरतिनायकसंप्रदाय- दीक्षागुरुं दृशि निवेशय सुन्दरीन्दुम्॥
MSS_4283 आकाशमुत्पततु गच्छतु वा दिगन्तम् अम्भोनिधिं विशतु तिष्ठतु वा यथेच्छम्। जन्मान्तरार्जितशुभाशुभकृन्नराणाम् छायेव न त्यजति कर्मफलानुबन्धः॥
MSS_4284 आकाशयानतटकोटिकृतैकपादास् तद्धेमदण्डयुगलान्यवलम्ब्य हस्तैः। कौतूहलात् तव तरङ्गविघट्टितानि पश्यन्ति देवि मनुजाः स्वकलेवराणि॥
MSS_4285 आकाशवापीसितपुण्डरीकं शाणोपलं मन्मथसायकानाम्। पश्योदितं शारदमुत्पलाक्षि संध्याङ्गनाकन्दुकमिन्दुबिंबम्॥
MSS_4286 आकाशश्यामिमानं जलधरघटनां वा दधानं सुधांशुं नूनं मन्ये प्रियास्यं शिरसि शिरसिजैराहितापूर्वशोभम्। यद्दृष्ट्वा हन्त हर्षं मनसि कलयसे ज्ञानशान्त्यादिभव्या- रामोर्वीजच्छिदायै निशिततरमसिं तं महान्तो ब्रुवन्ति॥
MSS_4287 आकाशसौधमधिरुह्य दिगङ्गनानाम् अङ्गेषु निक्षिपति काम्यमिवाङ्गरागम्। तारावरोधवलितो ललितात्मजश्रीर् ज्योत्स्नाच्छलेन मुदिताखिललोक इन्दुः॥
MSS_4288 आकाशसौधे शशिसंपटस्थं तमालनीलं शिवलिङ्गमुच्चैः। सिद्धाङ्गनेयं रजनी सकामा नक्षत्ररत्नैः परिपूजतीव॥
MSS_4289 आकाशात् पतितं तोयं यथा गच्छति सागरम्। सर्वदेवनमस्कारः केशवं प्रति गच्छति॥
MSS_4290 आकाशात् पतितं पुनर्जलनिधौ मध्ये चिरं संस्थितं पश्चाद् दुःसहदेहरन्ध्रजनितक्लेशान्वितं मौक्तिकम्। बाले बालकुरङ्गलोचनयुगे घोरं तपः संचरन् नासाभूषणतामुपैति सखि ते बिम्बाधरापेक्षया॥
MSS_4291 आकाशे नटनं सरोरुहयुगे मञ्जीरमञ्जुध्वनिः शीतांशौ कलकूजितं किसलये पीयूषपानोत्सवः। स्वर्गक्षोणिधरे नखात् परिभवो ध्वान्ते कराकर्षणं रम्भायां रसनारवस्तरुणयोः पुण्यानि मन्यामहे॥
MSS_4292 आकाशे पश्य नेमा निबिडघनघटाः संभृताग्नेयचूर्णा मञ्जूषा भान्ति तासामुपरि सुरधनुः कैतवात् केतवोऽमी। विद्युन्नो नालयन्त्रश्रुतिमुखनिपतद्दीप्तवर्त्तिप्रकाशः सैन्यं मारस्य मन्ये स्फुरति विमथितुं मानिनी मानदुर्गम्॥
MSS_4293 आकिंचन्यं च राज्यं च तुलया समतोलयम्। अत्यरिच्यत दारिद्र्यं राज्यादपि गुणाधिकम्॥
MSS_4294 आकिंचन्यं सुखं लोके पथ्यं शिवमनामयम्। अनमित्रमथो ह्येतद् दुर्लभं सुलभं सताम्॥
MSS_4295 आकिंचन्यं सुसंतोषो निराशीष्ट्वमचापलम्। एतदाहुः परं श्रेय आत्मज्ञस्य जितात्मनः॥
MSS_4296 आकिंचन्यादतिपरिचयाज्जाययोपेक्ष्यमाणो भूपालानामननुसरणाद् बिभ्यदेवाखिलेभ्यः। गेहे तिष्ठन् कुमतिरलसः कूपकूर्मैः सधर्मा किं जानीते भुवनचरितं किं सुखं चोपभुङ्क्ते॥
MSS_4297 आकिंचन्ये च राज्ये च विशेषः सुमहानयम्। नित्योद्विग्नो हि धनवान् मृत्योरास्यगतो यथा॥
MSS_4298 आकीर्णः शोभते राजा न विविक्तः कदाचन। ये तं विविक्तमिच्छन्ति ते तस्य रिपवः स्मृताः॥
MSS_4299 आकुञ्चिताग्राङ्गुलिना ततोऽन्यः किंचित्समावर्जितनेत्रशोभः। तिर्यग्विसंसर्पिनखप्रभेण पादेन हैमं विलिलेख पीठम्॥
MSS_4300 आकुञ्चितैकजङ्घं दरावृतोर्ध्वोरु गोपितार्धोरु। सुतनोः श्वसितक्रमनमदृ- उदरस्फुटनाभि शयनमिदम्॥
MSS_4301 आकुञ्चितोरू द्वौ यत्र जानुभ्यां धरणिं गतौ। दर्दुरक्रममित्याहुः स्थानकं दृढभेदने॥
MSS_4302 आकुञ्च्य पाणिमशुचिं मम मूर्ध्नि वेश्या मन्त्राम्भसां प्रतिपदं पृषतैः पवित्रे। तारस्वनं प्रथितथूत्कमदात् प्रहारं हाहा हतोऽहमिति रोदिति विष्णुशर्मा॥
MSS_4303 आकुञ्च्याग्रं नखविलिखने पश्यति भ्रूविभङ्ग्या गाढाश्लेषे वदति च ह हा मुञ्च मुञ्चेति वाचम्। केशाकृष्टावरुणनयना ताडने साश्रुनेत्रा नानाभावं श्रयति तरुणी नाटके मन्मथस्य॥
MSS_4304 आकुब्जीकृतपृष्ठमुन्नतवलद्वक्त्राग्रपुच्छं भयाद् अन्तर्वेश्मनिवेशितैकनयनं निष्कम्पकर्णद्वयम्। लालाकीर्णविदीर्णसृक्कविकचद्दंष्ट्राकरालाननः श्वा निःश्वासनिरोधपीवरगलो मार्जारमास्कन्दति॥
MSS_4305 आकुमारमुपदेष्टुमिच्छवः संनिवृत्तिमपथान्महापदः। योगशक्तिजितजन्ममृत्यवः शीलयन्ति यतयः सुशीलताम्॥
MSS_4306 आकुलश्चलपतत्रिकुलानाम् आरवैरनुदितौषसरागः। आययावहरिदश्वविपाण्डुस् तुल्यतां दिनमुखेन दिनान्तः॥
MSS_4307 आकृतिप्रेमसरसा विलासालसगामिनी। विसारे हन्त संसारे सारं सारङ्गलोचना॥
MSS_4308 आकृतेः किंचिदुल्लेखो विभावयति लक्षणम्। महतोपप्लवेनेव पीडितं चन्द्रमण्डलम्॥
MSS_4309 आकृष्टः शिखया नखैर्विलिखितः स्पृष्टः कपोलस्थले मौलौ दामभिराहतः प्रतिदिशं क्रामन् सलीलं पथि। इत्थं वारविलासिनीकृतपरीहासस्य दैत्याध्वरे विष्णोर्वामनवेषविभ्रमभृतो हासोर्मयः पान्तु वः॥
MSS_4310 आकृष्टकरवालोऽसौ संपराये परिभ्रमन्। प्रत्यर्थिसेनया दृष्टः कृतान्तेन समः प्रभुः॥
MSS_4311 आकृष्टप्रतनुवपुर्लतैस्तरद्भिस् तस्याम्भस् तदथ सरोमहार्णवस्य। अक्षोभि प्रसृतविलोलबाहुपक्षैर् योषाणामुरुभिरुरोजगण्डशैलैः॥
MSS_4312 आकृष्टश्चक्रवाकैर्नयनकलनया बन्धकीभिर्निरस्तो नास्तं द्रागेति भानुर्निवसति नलिनीबोधनिद्रान्तराले। सन्ध्यादीपप्ररोहं बहुलतिलरसव्याप्तपत्रान्तरालं वासागारे दिशन्ती हसति नववधूक्रोधदृष्टा भुजिष्या॥
MSS_4313 आकृष्टिः कृतचेतसां सुमहतामुच्चाटनं चांहसाम् आचण्डालममूकलोकसुलभो वश्यश्च मोक्षश्रियः। नो दीक्षां न च दक्षिणां न च पुरश्चर्यां मनागीक्षते मन्त्रोऽयं रसानास्पृगेव फलति श्रीकृष्णनामात्मकः॥
MSS_4314 आकृष्टिभग्नकटकं केन तव प्रकृतिकोमलं सुभगे। धन्येन भुजमृणालं ग्राह्यं मदनस्य राज्यमिव॥
MSS_4315 आकृष्टे कवचादहीन्द्ररसनाकल्पे कृपाणे त्वया श्रीमन्नायक रामचन्द्र भवतः प्रत्यर्थिनां वेश्मसु। गाहन्ते सहसा लुलायचमरीशार्दूलशाखाचरी- यक्षोरक्षशृगालकोलशलभृद्भल्लूकभिल्लादयः॥
MSS_4316 आकृष्टे युधि कार्मुके रघुपतेर्वामोऽब्रवीद् दक्षिणं दानादानसुभोजनेषु पुरतो युक्तं किमित्थं तव। कामान्यः पुनरब्रवीन्मम न भीः प्रष्टुं जगत्स्वामिनं छेत्तुं रावणवक्त्रपंक्तिमिति यो दद्यात् स वो मंगलम्॥
MSS_4317 आकृष्टे युधि कार्मुके समवदद् वामः करो दक्षिणं रे रे दक्षिणहस्त भोजनमहादानादि ते कुर्वतः। पश्चाद् गंन्तुमयुक्तमित्यथ पुनः सोऽप्यब्रवीदद्रवं प्रष्टुं राघवमाशुरावणशिरोवृन्दानि भिन्दानि किम्॥
MSS_4318 आकृष्टे वसनाञ्चले कुवलयश्यामा त्रपाधःकृता दृष्टिः संवलिता रुचा कुचयुगे स्वर्णप्रभे श्रीमति। बालः कश्चन चूतपल्लव इति प्रान्तस्मितास्यश्रियं श्लिष्यंस्तामथ रुक्मिणीं नतमुखीं कृष्णः स पुष्णातु नः॥
MSS_4319 आकृष्यन्ते करिणः पङ्कनिमग्ना महद्विपैरेव। प्राप्तापदो महान्त उद्धरणीया महापुंभिः॥
MSS_4320 आकृष्यादावमन्दग्रहमलकचयं वक्त्रमासज्य वक्त्रे कण्ठे लग्नः सुकण्ठः पुनरपि कुचयोर्दत्तगाढाङ्गसङ्गः। बद्धासक्तिर्नितम्बे पतति चरणयोर्यः स तादृक् प्रियो मे बाले लज्जा प्रणष्टा नहि नहि कुटिले चोलकः किं त्रपाकृत्॥
MSS_4321 आ केशग्रहणान्मित्रम् अकार्यात् संनिवर्तयन्। अवाच्यः कस्यचिद् भवति कृतयत्नो यथाबलम्॥
MSS_4322 आकोपितोऽपि कुलजो न वदत्यवाच्यं निष्पीडितो मधुरमेव वमेत् किलेक्षुः। नीचो जनो गुणशतैरपि सेव्यमानो हास्येषु यद् वदति तत् कलहेष्ववाच्यम्॥
MSS_4323 आकौमारं समरजयिना कुर्वतोर्वीमवीराम् एतेनामी कथमिव दिशामीशितारो विमुक्ताः। अन्तर्ज्ञातं वपुषि कलया तस्य तेऽष्टौ प्रविष्टाः प्रह्वीभूते प्रभवति नहि क्षत्रियाणां कृपाणः॥
MSS_4324 आ कौमाराद् गुरुचरणशुश्रूषया ब्रह्मविद्या- स्वास्थायास्थामहह, महतीमर्जितं कौशलं यत्। निद्राहेतोर्निशि निशि कथाः शृण्वतां पार्थिवानां कालक्षेपौपयिकमिदमप्याः कथं पर्यणंसीत्॥
MSS_4325 आक्रन्दाः स्तनितैर्विलोचनजलान्यश्रान्तधाराम्बुभिस् तद्विच्छेदभुवश्च शोकशिखिनस्तुल्यास्तडिद्विभ्रमैः। अन्तर्मे दयितामुखं तव शशी वृत्तिः समैवावयोस् तत्किं मामनिशं सखे जलधर त्वं दग्धुमेवोद्यतः॥
MSS_4326 आक्रन्दितं रुदितमाहतमानने वा कस्यार्द्रमस्तु हृदयं किमतः फलं वा। यस्या मनो द्रवति या जगतां स्वतन्त्रा तस्यास्तवाम्ब पुरतः कथयामि खेदम्॥
MSS_4327 आक्रम्य यद् द्विजैर्भुक्तं परिक्षीणैश्च बान्धवैः। गोभिश्च नृपशार्दूल राजसूयाद् विशिष्यते॥
MSS_4328 आक्रम्य यस्य दोर्दण्डम् अरिचक्रं प्रकाशते। प्राप्नोति पुरुषो लोके स वैकुण्ठ इति प्रथाम्॥
MSS_4329 आक्रम्य सर्वः कालेन परलोकं च नीयते। कर्मपाशवशो जन्तुस् तत्र का परिदेवना॥
MSS_4330 आक्रम्याक्रम्य साधूनां दारांश्चैव धनानि च। भोक्ष्यन्ति निरनुक्रोशा रुदतामपि भारत॥
MSS_4331 आक्रम्याजेरग्रिमस्कन्धमुच्चैर् आस्थायाथो वीतशङ्कं शिरश्च। हेलालोला वर्त्म गत्वातिमर्त्यं द्यामारोहन् मानभाजः सुखेन॥
MSS_4332 आक्रम्यैकामग्रपादेन जङ्घाम् अन्यामुच्चैराददानः करेण। सास्थिस्वानं दारुवद्दारुणात्मा कंचिन्मध्यात् पाटयामास दन्ती॥
MSS_4333 आक्रम्योच्चैः शिरसि वसतिर्भूभृतामुन्नतानां तोयादानं तदपि जलधेर्लोकसंतापशान्त्यै। दीर्घा छाया प्रकृतिमहति व्योम्नि चाभोगबन्धो हे हे मेघ स्पृहयति न ते कः किलेत्थं व्रताय॥
MSS_4334 आक्रान्तं वलिभिः प्रसह्य पलितैरत्यन्तमास्कन्दितं वार्धक्यं श्लथसंधिबन्धनतया निःस्थाम निर्धाम च। एतन्मे वपुरस्थिकेवलजरत्कङ्कालमालोकय - - स्थूलशिराकरालपरुषत्वङ्मात्रपात्रीकृतम्॥
MSS_4335 आक्रान्तपूर्वा रभसेन सैनिकैर् दिगङ्गनाव्योमरजोऽभिदूषिता। भेरीरवाणां प्रतिशब्दितैर्घनैर् जगर्ज गाढं गुरुमत्सरादिव॥
MSS_4336 आक्रान्तमन्तररिभिर्मदमत्सराद्यैर् गात्रं वलीपलितरोगशतानुविद्धम्। दारैः सुतैश्च गृहमावृतमुत्तमर्णैर् मातः कथं भवतु मे मनसः प्रसादः॥
MSS_4337 आक्रान्तासु वसुन्धरासु यवनैरासेतुहेमाचलं विद्राणे क्षितिभृद्गणे विकरुणे निद्राति नारायणे। निर्विघ्नप्रसरे कलावपि बलान्निष्कण्टकं वैदिकं पन्थानं किल तत्र तत्र परिपात्येको हि लोकोत्तरः॥
MSS_4338 आक्रान्तेव महोपलेन मुनिना शप्तेव दुर्वाससा सातत्यं बत मुद्रितेव जतुना नीतेव मूर्च्छां विषैः। बद्धेवातनुरज्जुभिः परगुणान् वक्तुं न शक्ता सती जिह्वा लोहशलाकया खलमुखे विद्धेव संलक्ष्यते॥
MSS_4339 आक्रान्ते शैशवेऽस्मिन्नभिनववयसा शासनान्मीनकेतोर् बालाया नेत्रयुग्मं श्रुतियुगमविशद् भ्रूयुगेनापि सार्धम्। वक्षोजद्वन्द्वमुच्चैर्बहिरिह निरगाच्छ्रोणबिम्बेन साकं मध्यः संगृह्य बद्धस्त्रिवलिभिरभितः कार्श्यमङ्गीकरोति॥
MSS_4340 आक्रामन्तु तमेव चूतमपि च क्रोशन्तु रेफोत्तरं डिम्भोऽस्माकमपीति वाभिदधतां काका वराकाः स्वयम्। गन्तव्यं क्व ततोऽन्यतः परभृत क्षन्तव्यमेतावदप्य् अग्रे कस्य निवेद्यतामिदमतिक्रान्तो वसन्तोऽधुना॥
MSS_4341 आक्रुश्यमानो नाक्रोशेन् मन्युरेव तितिक्षतः। आक्रोष्टारं निर्दहति सुकृतं चास्य विन्दति॥
MSS_4342 आक्रुष्टोऽपि व्रजति न रुषं भाषते नापभाष्यं नोत्कृष्टोऽपि प्रवहति मदं शौर्यधैर्यादिधर्मैः। यो यातोऽपि व्यसनमनिशं कातरत्वं न याति सन्तः प्राहुस्तमिह सुजनं तत्त्वबुद्ध्या विवेच्य॥
MSS_4343 आक्रोशकसमो लोके सुहृदन्यो न विद्यते। यस्तु दुष्कृतमादाय सुकृतं स्वं प्रयच्छति॥
MSS_4344 आक्रोशन्नाह्वयन्नन्यान् आधावन् मण्डलं रुदन्। गाः कालयति दण्डेन डिम्भः सस्यावतारिणीः॥
MSS_4345 आक्रोशपरिवादाभ्यां विहिंसन्त्यबुधा बुधान्। वक्ता पापमुपादत्ते क्षममाणो विमुच्यते॥
MSS_4346 आक्रोशेन न दूयते न च पटुः प्रोक्तः समानन्द्यते दुर्गन्धेन न बाध्यते न च समं मोदेन संजीयते। स्त्रीरत्नेन न रज्यते न च मृतस्नानेन विद्वेष्यते माध्यस्थेन विराजितो विजयते कोऽप्येष योगीश्वरः॥
MSS_4347 आक्षिपन्त्यरविन्दानि मुग्धे तव मुखश्रियम्। कोषदण्डसमग्राणां किमेषामस्ति दुष्करम्॥
MSS_4348 आक्षिपसि कर्णमक्ष्णा बलिरपि बद्धस्त्वया त्रिधा मध्ये। इति जितसकलवदान्ये तनुदाने लज्जसे सुतनु॥
MSS_4349 आक्षिप्तसंपातमपेतशोभम् उद्वह्नि धूमाकुलदिग्विभागम्। वृतं नभो भोगिकुलैरवस्थां परोपरुद्धस्य पुरस्य भेजे॥
MSS_4350 आक्षिप्ता चामरश्रीः प्रसभमपहृतः पौण्डरीको विलासः प्रच्छन्नो वीरकम्बुः समजनि विहितः कण्ठभाराय हारः। लुप्तो हासप्रकाशः कमपि परिभवं प्रापितः पुष्पराशिश् चन्द्राभैर्यद्यशोभिः प्रतिधरणिभुजां निह्नुता किं च कीर्तिः॥
MSS_4351 आक्षिप्तैः प्रतिपक्षभूमिपतिभिः क्रुद्धेन देव त्वया वित्रस्तैर्न महायुधानि विविधान्याविष्क्रियन्ते युधि। दूरावर्जितमौलयस्तव पुरस्तन्वन्ति ते केवलं नानाकारकिरीटरत्ननिकरैरिन्द्रायुधानि क्षितौ॥
MSS_4352 आक्षेपचरणलङ्घन- केशग्रहकेलिकुतुकतरलेन। स्त्रीणां पतिरपि गुरुरिति धर्मं न श्राविता सुतनुः॥
MSS_4353 आक्षेपवचनं तस्य न वक्तव्यं कदाचन। अनुकूलं प्रियं चास्य वक्तव्यं जनसंसदि॥
MSS_4354 आखुः कैलासशैलं तुलयति करटस्तार्क्ष्यमांसाभिलाषी बभ्रुर्लाङ्गूलमूलं चलयति चपलस्तक्षकाहिं जिघांसुः। भेकः पारं यियासुर्भुजगमपि महाघस्मरस्याम्बुराशेः प्रायेणासन्नपातः स्मरति समुचितं कर्म न क्षुद्रकर्मा॥
MSS_4355 आखुना भक्षितस्याथ नामोच्चार्य समुद्धरेत्। मार्गधूलिं क्षिपेद् दूरं तस्य शीघ्रं सुखं भवेत्॥
MSS_4356 आखुभ्यः किं खलैर्ज्ञातं खलेभ्यश्च किमाखुभिः। अन्यत् परगृहोत्खातात् कर्म येषां न विद्यते॥
MSS_4357 आखुर्वाञ्छति भस्मसूत्रहरणं व्यालस्तथा मूषकं व्यालं बर्हिरयं हरिश्च वृषभं गङ्गा तथा चन्द्रकम्। इत्थं दुःखमहर्निशं शृणु विभो सोढव्यमेतत् कथं शंभोरात्मदशानिबोधनपरं त्वां पातु दीनं वचः॥
MSS_4358 आखेटकं वृथाक्लेशं मूर्खं व्यसनसंस्थितम्। समालापेन यो युङ्क्ते स गच्छति पराभवम्॥
MSS_4359 आखेटकस्य धर्मेण विभवाः स्युर्वशे नृणाम्। नृप्रजाः प्रेरयत्येको हन्त्यन्योऽत्र मृगानिव॥
MSS_4360 आख्यातनामरचनाचतुरस्रसंधि- सद्धात्वलंकृतिगुणं सरसं सुवृत्तम्। आसेदुषामपि दिवं कविपुंगवानां तिष्ठत्यखण्डमिह काव्यमयं शरीरम्॥
MSS_4361 आख्याते हसितं पितामह इति त्रस्तं कपालीति च व्यावृत्तं गुरुरित्यसौ दहन इत्याविष्कृता भीरुता। पौलोमीपतिरित्यसूयितमथ व्रीडावनम्रं श्रिया पायाद् वः पुरुषोत्तमोऽयमिति च न्यस्तः स पुष्पाञ्जलिः॥
MSS_4362 आख्यायिकानुरागी व्रजति सदा पुण्यपुस्तकं श्रोतुम्। दष्ट इव कृष्णसर्पैः पलायते दानधर्मेभ्यः॥
MSS_4363 आख्यास्तदीया रुचिरार्थपोषा गायन्ति कोशाधिकृताः सतोषाः। परंतु पुण्यैरिह हर्षधाम प्राप्तं त्वया संप्रति चूतनाम॥
MSS_4364 आगच्छतां च तुच्छानाम् अतुच्छानां च गच्छताम्। यदध्वनि न संघट्टो घटानां तद् वृथा सरः॥
MSS_4365 आगच्छतानवेक्षित- पृष्ठेनार्थी वराटकेनेव। मुषितास्मि तेन जघनां- शुकमपि वोढुं नशक्तेन॥
MSS_4366 आगच्छदुत्सवो भाति यथैव न तथा गतः। हिमांशोरुदयः सायं चकास्ति न तथोषसि॥
MSS_4367 आगच्छदुर्वीन्द्रचमूसमुत्थैर् भूरेणुभिः पाण्डुरिता मुखश्रीः। विस्पष्टमाचष्ट हरिद्वधूनां रूपं पतित्यागदशानुरूपम्॥
MSS_4368 आगच्छन्त्यवगुण्ठयन्त्यथ पुनः पश्यन्ति जिघ्रन्ति च स्वारब्धं मधुमक्षिकां न कणमप्यस्य स्वयं भुञ्जते। धन्यस्त्वन्य उपेत्य निर्भयममूरुत्सारयन् दूरतः स्वादंस्वादमिदं स्वसंभृतमिव स्वच्छन्दमानन्दति॥
MSS_4369 आगच्छन् सूचितो येन येनानीतो गृहं प्रति। प्रथमं सखि कः पूज्यः किं काकः किं क्रमेलकः॥
MSS_4370 आगच्छागच्छ सज्जं कुरु वरतुरगं संनिधेहि द्रुतं मे खङ्गः क्वासौ कृपाणीमुपनय धनुषा किं किमङ्ग प्रविष्टम्। संरम्भोन्निद्रितानां क्षितिभृति गहनेऽन्योऽन्यमेवं प्रतीच्छन् वादः स्वप्नाभिदृष्टे त्वयि चकितदृशां विद्विषामाविरासीत्॥
MSS_4371 आगच्छामि झटित्यहं प्रियतमे कार्यं विधायाल्पकं गत्वेतस्त्वमिहैव तिष्ठ विजने तावद्गृहे सुन्दरे। इत्युक्त्वा सखि वञ्चकः स तु गतस्तत्र स्थिता या निशा सर्वा सा हि गता ममातिकुटिलो नो वै तथाप्यागतः॥
MSS_4372 आगतं विग्रहं विद्वान् उपायैः प्रशमं नयेत्। विजयस्य ह्यनित्यत्वाद् रभसेन न संपतेत्॥
MSS_4373 आगतः पतिरितीरितं जनैः शृण्वती चकितमेत्य देहलीम्। कौमुदीव शिशिरीकरिष्यते लोचने मम कदा मृगेक्षणा॥
MSS_4374 आगतः पाण्डवाः सर्वे दुर्योधनसमीहया। तस्मै गां च सुवर्णं च रत्नानि विविधानि च॥
MSS_4375 आगतव्ययशीलस्य कृशत्वमतिशोभते। द्वितीयश्चन्द्रमा वन्द्यो न वन्द्यः पूर्णचन्द्रमाः॥
MSS_4376 आगतश्च गतश्चैव गत्वा यः पुनरागतः। अकर्णहृदयो मूर्खस् तत्रैव निधनं गतः॥
MSS_4377 आगतानगणितप्रतियातान् वल्लभानभिसिसारयिषूणाम्। प्रापि चेतसि सविप्रतिसारे सुभ्रुवामवसरः सरकेण॥
MSS_4378 आगतानामपूर्णानां पूर्णानामपि गच्छताम्। यदध्वनि न संघट्टो घटानां तत् सरोऽवरम्॥
MSS_4379 आगते कुसुमधन्विनि तन्व्या मानसाद् बहिरभूत् कुचकोकः। तिष्ठतास्य सरसीरुहचक्षुः खञ्जनेन चकितं सहसैव॥
MSS_4380 आगत्य प्रणिपातसान्त्वितसखीदत्तान्तरे सागसि स्वैरं कुर्वति तल्पपार्श्वनिभृते धूर्तेऽङ्गसंवाहनम्। ज्ञात्वा स्पर्शवशात् तया किल सखीभ्रान्त्या स्ववक्षः शनैः खिन्नासीत्यभिधाय मीलितदृशा सानन्दमारोपितः॥
MSS_4381 आगत्य संप्रति वियोगविसंष्ठुलाङ्गीम् अम्भोजिनीं क्वचिदपि क्षपितत्रियामः। एतां प्रसादयति पश्य शनैः प्रभाते तन्वङ्गि पादपतनेन सहस्ररश्मिः॥
MSS_4382 आगत्य सम्प्रति शरत्समयः प्रसादाद् ईषद्विहस्य विकसत्कुमुदच्छलेन। उत्सार्य रोषमिव वारिधरोपरोधम् एष प्रसादयति दिग्वनितामुखानि॥
MSS_4383 आगत्य सत्वरमसी रविरम्बरान्तम् उल्लास्य पादपतनैः स्फुटसांध्यरागः। पश्य प्रसादयति रागवतीं प्रतीची- दिक्कामिनीं प्रकुपितामिव मन्यमानः॥
MSS_4384 आगत्यैव कुतश्चिदेव गगनाभोगं च कृत्वात्मसात् भावाभावविलोकनास्पदममून् नीत्वेन्दुमुख्यानपि। जाज्वल्यं जगतो विधाय किमपि प्राप्तः प्रियोऽह्नां पतिर् यात्वस्तं प्रविशत्वथाब्धिमथवा मेरौ परिभ्राम्यतु॥
MSS_4385 आगन्तौ जाङ्घिके चैव सर्वे काकाः समाः स्मृताः। क्षेत्रजे शकुने ग्राह्यः काकोलस्तेषु सर्वदा॥
MSS_4386 आगमं निर्गमं स्थानं तथा वृद्धिक्षयावुभौ। विचार्य सर्वपण्यानां कारयेत् क्रयविक्रयौ॥
MSS_4387 आगमरूपविचारिण्य् अधिकरणसहस्रशिक्षितविपक्षे। स्वामिनिजैमिनियोगिन्य् उपरज्यति हृदयमस्मदीयमिदम्॥
MSS_4388 आगमादेव नरकाः श्रूयन्ते रौरवादयः। विषयित्वं दरिद्राणां प्रत्यक्षं नरकं विदुः॥
MSS_4389 आगमार्थं हि यतते रक्षणार्थं हि सर्वदा। कुटुम्बपोषणे स्वामी तदन्ये तस्करा इव॥
MSS_4390 आगमिष्यन्ति ते भावा ये भावा मयि भाविनः। अहं तैरनुसर्तव्यो न तेषामन्यतो गतिः॥
MSS_4391 आगमेन च युक्त्या च योऽर्थः समभिगम्यते। परीक्ष्य हेमवद् ग्राह्यः पक्षपातग्रहेण किम्॥
MSS_4392 आगमे यस्य चत्वारि निर्गमे सार्धपञ्च च। अतिविस्तारविस्तीर्णाश् चिरं तिष्ठन्ति नो श्रियः॥
MSS_4393 आगमोऽभ्यधिको भोगाद् विना पूर्वक्रमागतात्। आगमेऽपि बलं नैव भुक्तिः स्तोकापि यत्र नो॥
MSS_4394 आगर्जद्गिरिकुञ्जकुञ्जरघटानिस्तीर्णकर्णज्वरं ज्यानिर्घोषममन्ददुन्दुभिरवैराध्मातमुत्तम्भयन्। वेल्लद्भैरवरुण्डमुण्डनिकरैर्वीरो विधत्ते भुवं तृप्यत्कालकरालवक्त्रविघसव्याकीर्यमाणामिव॥
MSS_4395 आगर्भमाबद्धममर्षशीलः पितुः स्मरन् क्षत्रकृतापराधम्। परश्वधेनैव भृगुप्रवीरः प्राणैर्वियोज्यापि रिपूंश्छिनत्ति॥
MSS_4396 आ गर्भाद् आ कुलपरिवृढाद् आ चतुर्वक्त्रतोऽपि त्वत्पादाब्जप्रपदनपरान् वेत्सि नश्चन्द्रमौले। मायायाश्च प्रपदनपरेष्वप्रवृत्तिं त्वमात्थ स्वामिन्नेवं सति यदुचितं तत्र देवः प्रमाणम्॥
MSS_4397 आगस्कारिणि कैटभप्रमथने तत्ताडनार्थं रुषा नाभीपङ्कजमस्त्रतां गमयितुं जाते प्रयत्ने श्रियः। स्वावासोन्मथनोपपादितभयभ्रान्तात्मनस्तत्क्षण् आद अब्रह्मण्यपराः पुरातनमुनेर्वाग्वृत्तयः पान्तु वः॥
MSS_4398 आगारदाही मित्रघ्नः शाकुनिर्ग्रामयाजकः। रुधिरान्धे पतन्त्येते सोमं विक्रीणते च ये॥
MSS_4399 आगुल्फमालम्बितवल्गुवेणी विभाति बाला कनकाङ्गयष्टिः। उत्तीर्णमौर्वीव वशीकृतोर्वी मनोभुवश्चम्पकचापवल्ली॥
MSS_4400 आग्नेयास्त्रप्रवीणप्रबलमृगभटाः शत्रुसंक्षोभदक्षा यस्य प्रौढप्रतापानलबहलशिखास्विन्धनत्वं प्रयान्ति। सोऽयं प्राचीपयोधिप्रहितकरततीतूर्णसंपूर्णकोपो बाङ्गालक्षोणिपालस्त्रिभुवनजनतागीतकीर्ति प्ररोहः॥
MSS_4401 आग्नेयीमेति शीतादिव दिशमरुणो वासराः संकुचन्ती- वासंस्तर्षेऽपि तोयाद् वहति तनुशिखी शीतपीडां प्रमार्ष्टि (?)। तल्पेऽनल्पप्रकोपप्रविदलितदृढालिङ्गनग्रन्थिबन्धे लब्ध्वा संधानरन्ध्रं निबिडयति जडो दम्पती मातरिश्वा॥
MSS_4402 आग्नेये यदि कोणे ग्रामस्य पुरस्य वा भवति कूपः। नित्यं स करोति भयं दाहं च समानुषं प्रायः॥
MSS_4403 आग्नेय्यामनलाजी- विकयुवतिप्रवरधातुलाभश्च। याम्ये माषकुलत्थं भोज्यं गान्धर्विकैर्योगः॥
MSS_4404 आघट्टयति मन्त्राणि ब्रुवन् हास्यं प्रपद्यते। संभावयति दोषेण वृत्तिच्छेदं करोति च॥
MSS_4405 आघातं नीयमानस्य वध्यस्येव पदे पदे। आसन्नतरतां याति मृत्युर्जन्तोर्दिने दिने॥
MSS_4406 आघूर्णद्वपुषः स्खलन्मृदुगिरः किञ्चिल्लसद्वाससो रेवत्यां सनिषण्णनिःसहभुजस्याताम्रनेत्रद्युतेः। श्वासामोदमदान्धषट्पदकुलव्यादष्टक् अण्ठस्रजः पायासुः परिमन्थराणि हलिनो मत्तस्य यातानि वः॥
MSS_4407 आघूर्णितं पक्ष्मलमक्षिपद्मं प्रान्तद्युतिश्वैत्यजितामृतांशु। अस्या इवास्याश्चलदिन्द्रनील- गोलामलश्यामलतारतारम्॥
MSS_4408 आघ्राणश्रवणावलोकनरसास्वादादयश्चुम्बन- श्रद्धा वाग्विषवर्षणं च शिरसो दोषा इमे यैर्जनः। मूढो लङ्घितसत्पथोऽयमिति संक्रुद्धः शठानां हठाद् यः शीर्षाणि कृपाणपाणिरलुनात् तस्मै नमः कल्किने॥
MSS_4409 आघ्रातं कमलं प्रियेण सुदृशा स्मित्वापनीतं मुखं दत्तं विभ्रमकन्दुके नखपदं सीत्कृत्य गूढौ स्तनौ। दत्ता चम्पकमालिकोरसि भुजानिर्भिन्नरोमाञ्चया मीलल्लोचनया स्थितं प्रणयिनोर्दूरेऽपि पूर्णो रसः॥
MSS_4410 आघ्रातं परिलीढमुग्रनखरैः क्षुण्णं च यच्चर्वितं क्षिप्तं यद् भुवि नीरसत्वकुपितेनेति व्यथां मा कृथाः। हे माणिक्य तवैतदेव कुशलं यद्वानरेणाग्रहाद् अन्तःसत्त्वनिरूपणाय सहसा चूर्णीकृतं नाश्मना॥
MSS_4411 आघ्रातं मरणेन जन्म जरया यात्युज्ज्वलं यौवनं संतोषो धनलिप्सया शमसुखं प्रौढाङ्गनाविभ्रमैः। लोकैर्मत्सरिभिर्गुणा वनभुवो व्यालैर्नृपा दुर्जनैर् अस्थैर्येण विभूतिरप्यपहृता ग्रस्तं न किं केन वा॥
MSS_4412 आघ्रातक्षोणिपीठः खुरशिखरसमाकृष्टरेणुस्तुरङ्गः पुञ्जीकृत्याखिलाङ्घ्रीन् क्रमवशविनमज्जानुरुन्मुक्तकायः। पृष्ठान्तःपार्श्वकण्डूव्यपनयनर साद् द्विस्त्रिरुद्वर्तिताङ्गः प्रोत्थाय द्राङ् निरीहः क्षणमथ वपुरास्यानुपूर्व्यां धुनोति॥
MSS_4413 आघ्राय पुस्तकं धन्याः सर्वं विद्म इति स्थिताः। शतकृत्वोऽपि शृण्वन्तो हा न विद्मो जडा वयम्॥
MSS_4414 आघ्राय श्रमजमनिन्द्यगन्धबन्धुं निश्वासश्वसनमसक्तमङ्गनानाम्। आरण्याः सुमनस ईषिरे न भृङ्गैर् औचित्यं गणयति को विशेषकामः॥
MSS_4415 आघ्रायाघ्राय गन्धं विकृतमुखपुटो दर्शयन् दन्तपङ्क्तिं धावन्नुन्मुक्तनादो मुहुरपि रभसाकृष्टया पृष्ठलग्नः। गर्दभ्याः पादघातद्विगुणितसुरतप्रीतिराकृष्टशिश्नो वेगादारुह्यमुह्यन्नवतरति खरः खण्डितेच्छश्चिराय॥
MSS_4416 आचक्ष्महे बत किमद्यतनीमवस्थां तस्याद्य विन्ध्यशिखरस्य महोन्नतस्य। यत्रैव सप्त मुनयस्तपसा निषेदुः सोऽयं किलाद्य वसतिह् पिशिताशनानाम्॥
MSS_4417 आचम्याधरसिन्धुवारि कबरीसंभारसंमार्जिते स्वेदाम्भःस्नपिते कपोलविगलत्काश्मीरपङ्कोज्ज्वले। काञ्चीमन्त्ररुतेन निर्भरगलन्मुक्ताकलापस्रजा धन्यस्योरसि घूर्णमाननयना पञ्चेषुमभ्यर्चति॥
MSS_4418 आचरति दुर्जनो यत् सहसा मनसोऽप्यगोचरानर्थान्। तन्न न जाने जाने स्पृशति मनः किं तु नैव निष्ठुरताम्॥
MSS_4419 आचरन् बहुभिर्वैरम् अल्पकैरपि नश्यति। जनैः प्रत्यायितोऽमात्यं प्रेतमित्यत्यजन्नृपः॥
MSS_4419A आचरेच्च सकलां रतिचर्यां कामसूत्रविहितामनवद्याम्। देशकालबलशक्त्यनुरोधाद् वैद्यतन्त्रसमयोक्त्यविरुद्धाम्॥
MSS_4420 आचान्तकान्तिरुन्निद्रैर् मयूखैरहिमत्विषः। धूसरापि कला चान्द्री किं न बध्नाति लोचनम्॥
MSS_4421 आचारं भजते त्यजत्यपि मदं वैराग्यमालम्बते कर्तुं वाञ्छति सङ्गभङ्गगलितोत्तुङ्गाभिमानं तपः। दैवन्यस्तविपर्ययैः सुखशिखाभ्रष्टः प्रणष्टो जनः प्रायस्तापविलीनलोहसदृशीमायाति कर्मण्यताम्॥
MSS_4422 आचारः कुलमाख्याति देशमाख्याति भाषणम्। संभ्रमः स्नेहमाख्याति वपुराख्याति भोजनम्॥
MSS_4423 आचारः कुलमाख्याति वपुराख्याति भोजनम्। वचनं श्रुतमाख्याति स्नेहमाख्याति लोचनम्॥
MSS_4424 आचारः खलु कर्तव्यः प्राणैः कण्ठगतैरपि। आचारैः शुध्यते देहो वस्त्रं क्षारोदकैरिव॥
MSS_4425 आचारः परमो धर्म आचारः परमं तपः। आचारः परमं ज्ञानम् आचारात् किं न साध्यते॥
MSS_4426 आचारः परमो धर्मः श्रुत्युक्तः स्मार्त एव च। तस्मादस्मिन् सदा युक्तो नित्यं स्यादात्मवान् द्विजः॥
MSS_4427 आचारः परमो धर्मः सर्वेषामिति निश्चयः। हीनाचारपरीतात्मा प्रेत्य चेह च नश्यति॥
MSS_4428 आचारः प्रथमो धर्मो नृणां श्रेयस्करो महान्। इहलोके परा कीर्तिः परत्र परमं सुखम्॥
MSS_4429 आचार इत्यवहितेन मया गृहीता या वेत्रयष्टिरवरोधगृहेषु राज्ञः। काले गते बहुतिथे मम सैव जाता प्रस्थानविक्लवगतेरवलम्बनाय॥
MSS_4430 आचारधाराधवलीकृतानां राधाधवाराधनमानसानाम्। विद्याविवेकोन्नतिभूषितानां भवादृशानामिह का प्रशंसा॥
MSS_4431 आचारप्रभवो धर्मो नृणां श्रेयस्करो महान्। इहलोके परा कीर्तिः परत्र परमं सुखम्॥
MSS_4432 आचारप्रेरको राजा ह्येतत् कालस्य कारणम्। यदि कालह् प्रमाणं हि कस्माद् धर्मोऽस्ति कर्तृषु॥
MSS_4433 आचारमाचर चिराद् आलस्यमपास्य जात्युचितम्। लोकानुरागसाधनम् आराधनमेतदेव हरेः॥
MSS_4334 आचारसंभवो धर्मो धर्माद् वेदाः समुत्थिताः। वेदैर्यज्ञाः समुत्पन्ना यज्ञैर्देवाः प्रतिष्ठिताः॥
MSS_4435 आचारहीनं न पुनन्ति वेदा यद्यप्यधीता सह षड्भिरङ्गैः। छन्दांस्येनं मृत्युकाले त्यजन्ति नीडं शकुन्ता इव जातपक्षाः॥
MSS_4436 आचारहीनस्य तु ब्राह्मणस्य वेदाः षडङ्गास्त्वखिलाः सयज्ञाः। कां प्रीतिमुत्पादयितुं समर्था अन्धस्य दारा इव दर्शनीयाः॥
MSS_4437 आचारात् फलते धर्म आचारात् फलते धनम्। आचाराच्छ्रियमाप्नोति आचारो हन्त्यलक्षणम्॥
MSS_4438 आचाराद् विच्युतो विप्रो न वेदफलमश्नुते। आचारेण तु संयुक्तः संपूर्णफलभाक् स्मृतः॥
MSS_4439 आचाराल्लभते धर्मम् आचाराल्लभते धनम्। आचाराच्छ्रियमाप्नोति आचारो हन्त्यलक्षणम्॥
MSS_4440 आचाराल्लभते ह्यायुर् आचारादीप्सितां प्रजाम्। आचाराद् धनमक्षय्यम् आचारो हन्त्यलक्षणम्॥
MSS_4441 आचाराल्लभते ह्यायुर् आचाराल्लभते श्रियम्। आचारात् कीर्तिमाप्नोति पुरुषः प्रेत्य चेह च॥
MSS_4443 आचारो ग्रामवासान्तो गृहान्ता प्रभुता स्त्रियः। नृपश्रीर्ब्रह्मशापान्ता फलान्तं ब्रह्मवर्चसम्॥
MSS_4444 आचार्यः सप्तयुद्धः स्याच् चतुर्युद्धस्तु भार्गवः। द्वाभ्यां चैव भवेद् योध एकेन गणको भवेत्॥
MSS_4445 आचार्यः सर्वचेष्टासु लोक एव हि धीमतः। अनुकुर्यात् तमेवातो लौकिकार्थे परीक्षकः॥
MSS_4446 आचार्यमानीय शुभेऽह्नि कार्यं पैष्टं श्वयुग्मं शुचिरर्चयित्वा। क्षीरेण भोज्यं भषणस्य तुष्ट्यै दद्यात् कुमारीशिशुबान्धवेभ्यः॥
MSS_4447 आचार्यश्च पिता चैव माता भ्राता च पूर्वजः। नार्तेनाप्यवमन्तव्या ब्राह्मणेन विशेषतः॥
MSS_4448 आचार्या नरपतयश्च तुल्यशीला न ह्येषां परिचितिरस्ति सौहृदं वा। शुश्रूषां चिरमपि सम्चितां प्रयत्नात् संक्रुद्धा रज इव नाशयन्ति मेघाः॥
MSS_4449 आचार्येण धनुर्देयं ब्राह्मणे सुपरीक्षिते। लुब्धे धूर्ते कृतघ्ने च मन्दबुद्धौ न दीयते॥
MSS_4450 आचार्योपासनं वेदशास्त्रार्थेषु विवेकिता। तत्कर्मणामनुष्ठानं सङ्गः सद्भिर्गिरः शुभाः॥
MSS_4451 स्त्र्यालोकालम्भविगमः सर्वभूतात्मदर्शनम्। त्यागः परिग्रहाणां च जीर्णकाषायधारणम्॥
MSS_4452 विषयेन्द्रियसंरोधस् तन्द्रालस्यविवर्जनम्। शरीरपरिसंख्यानं प्रवृत्तिष्वघदर्शनम्॥
MSS_4453 नीरजस्तमसा सत्त्वशुद्धिर्निःस्पृहता शमः। एतैरुपायैः संशुद्धः स हि योग्यमृतीभवेत्॥
MSS_4454 आचार्यो ब्रह्मणो मूर्तिः पिता मूर्तिः प्रजापतेः। भ्राता मरुत्पतेमूर्तिर् माता साक्षात् क्षितेस्तनुः॥
MSS_4455 दयाया भगिनी मूर्तिर् धर्मस्यात्मातिथिः स्वयम्। अग्नेरभ्यागतो मूर्तिः सर्वभूतानि चात्मनः॥
MSS_4456 आचार्यो ब्रह्मणो मूर्तिः पिता मूर्तिः प्रजापतेः। माता पृथिव्या मूर्तिश्च भ्राता स्वो मूर्तिरात्मनः॥
MSS_4457 आचार्यो ब्रह्मलोकेशः प्राजापत्ये पिता प्रभुः। अतिथिस्त्विन्द्रलोकेशो देवलोकस्य चर्त्विजः॥
MSS_4458 आचार्यौ द्वारिहेतौ (?) शरकलशभरौ (?) द्रोणभूस्तत्समानो भीष्मस्तातस्य तातो धनुषि न सदृशाः कर्णदुर्योधनाद्याः। इत्थं हन्तव्यचिन्ताकुलहृदयतला कौरवाणां पुरस्ताद् दीव्यद्दोःस्तम्भशाली समिति विजयते पाण्डवह् खाण्डवारिः॥
MSS_4459 आचिन्वानमहन्यहन्यहनि साकारान् विहारक्रमान् आरुन्धानमरुन्धतीहृदयमप्यार्द्रस्मितार्द्रश्रिया। आतन्वानमनन्यजन्मनयनश्लाघ्यामनर्घ्यां दशाम् आनन्दं व्रजसुन्दरीस्तनतटीसाम्राज्यमुज्जृम्भते॥
MSS_4460 आचीर्णमशुभं कर्म द्विजा भोगाय कल्पते। अवेष्टितगलो नागः किमदष्ट्वा हि गच्छति॥
MSS_4461 आचुम्बितं कामिवरेण हर्षात् सकामवामाचिबुकं मनोज्ञम्। शृङ्गारसत्संपुटपद्ममध्ये भृङ्गाभिधः (?) कोरकवद् विभाति॥
MSS_4462 आचुम्ब्य बिम्बाधरमङ्गवल्लीम् आलिङ्ग्य संस्पृश्य कपोलपालिम्। श्रीखण्डमादाय करेण कान्तः संत्रासयामास सरोरुहाक्षीम्॥
MSS_4463 आचूडमाचरणमम्ब तवानुवारम् अन्तःस्मरन् भुवनमङ्गलमङ्गमङ्गम्। आनन्दसागरतरङ्गपरम्पराभिर् आन्दोलितो न गणयामि गतान्यहानि॥
MSS_4464 आच्छन्ने क्षितितेजसी मनसिजव्यापारमेयं मनः स्वात्मा च द्वयमेतदस्ति दशमं द्रव्यं परेषां तमः। कालाकाशदिशां निरस्तमधुना नामापि वर्षागमे द्रव्यं वारि गुणश्च वारिदरवः कर्मापि वारिक्रिया॥
MSS_4465 आच्छादयसि किं मुग्धे वस्त्रेणाधरपल्लवम्। खण्डिता एव शोभन्ते वीराधरपयोधराः॥
MSS_4466 आच्छादितायतदिगम्बरमुच्चकैर्गाम् आक्रम्य संस्थितमुदग्रविशालशृङ्गम्। मूर्ध्निस्खलत्तुहिनदीधितिकोटिमेनम् उद्वीक्ष्य को भुवि न विस्मयते नगेशम्॥
MSS_4467 आच्छाद्य पुष्पपटमेष महान्तमन्त- रावर्तिभिर्गृहकपोतशिरोधराभैः। स्वाङ्गानि धूमरुचिमागुरवीं दधानैर् धूपायतीव पटलैर्नवनीरदानाम्॥
MSS_4468 आच्छिद्य प्रियतः कदम्बकुसुमं यस्यारिदारैर्नवं यात्राभङ्गविधायिनो जलमुचां कालस्य चिह्नं महत्। हृष्यद्भिः परिचुम्बितं नयनयोर्न्यस्तं हृदि स्थापितं सीमन्ते निहितं कथंचन ततः कर्णावतंसीकृतम्॥
MSS_4469 आच्छिद्य लक्ष्मीमित एव पूर्वम् अत्रैव विस्रम्भसुखप्रसुप्तः। एकः परं वेद स कैटभारिर् महाशयत्वं मकरालयस्य॥
MSS_4470 आच्छिद्योरगमण्डलीकबलनाकाङ्क्षारसं पत्रिणां भर्तुर्येन शरीरदानविधिना मन्ये जगद्रक्षितम्। नो चेत् तेन गरुत्मता कबलिते शेषे निरालम्बना क्व क्षोणी क्व पयोधराः क्व गिरयः क्वैते दिशां नायकाः॥
MSS_4471 आजगाम यदा लक्ष्मीर् नारिकेलफलाम्बुवत्। निर्जगाम यदा लक्ष्मीर् गजभुक्तकपित्थवत्॥
MSS_4472 आजननादामरणा- दभ्यस्यतु वायसस्तपस्यतु वा। एकामपि काकलिकां कोकिलकान्तेव नाकलयेत्॥
MSS_4473 आजननादामरणा- दभ्यस्यतु वायसस्तपस्यतु वा। केकिवदेकां केकां कोकिलवत् पञ्चमं च किं कुरुते॥
MSS_4474 आजन्मकल्पतरुकाननकामचारी यत्कौतुकादुपगतः कुटजं मिलिन्दः। तत्कर्मणः सुसदृशं फलमेतदेव यत्प्राप्य साम्यमधुना मधुमक्षिकाभिः॥
MSS_4475 आ जन्मनः कुशलमण्वपि रे कुजन्मन् पांसो त्वया यदि कृतं वद तत्त्वमेतत्। उत्थापितोऽस्यनलसारथिना यदर्थं दुष्टेन तत्कुरु कलङ्कय विश्वमेतत्॥
MSS_4476 आ जन्मनः प्रतिमुहूर्तविशेषरम्याण्य् आचेष्टितानि तव संप्रति तानि तानि। चाटूनि चारुमधुराणि च संस्मृतानि देहं दहन्ति हृदयं च विदारयन्ति॥
MSS_4477 आ जन्मनः शाठ्यमशिक्षितो यस् तस्याप्रमाणं वचनं जनस्य। परातिसम्धानमधीयते यैर् विद्येति ते सन्तु किलाप्तवाचः॥
MSS_4478 आ जन्मनः सहजतुल्यर्विवर्तमान- दौर्गत्यतोऽस्ति परमो न सुहृन्ममान्यः। येनात्मनोऽपरिगणय्य विनाशमाशु देव त्वदाश्रयणपुण्यधनः कृतोऽस्मि॥
MSS_4479 आ जन्मनः सह निवासितया मयैव मातुः पयोधरपयोऽपि समं निपीय। त्वं पुण्डरीकमुख बन्धुतया निरस्तम् एको निवापसलिलं पिबसीत्ययुक्तम्॥
MSS_4480 आ जन्मनो विहितभक्तिरनन्यनाथः सारथ्यकर्मणि च दक्षतया नियुक्तः। नाद्याप्यवाप चरणावरुणोऽपि सूर्यात् पुण्यैर्विना नहि भवन्ति मनीषितानि॥
MSS_4481 आजन्मब्रह्मचारी पृथुलभुजशिलास्तम्भविभ्राजमान- ज्याघातश्रेणिसम्ज्ञान्तरितवसुमती चक्रजैत्रप्रशस्तिः। वक्षः पीठे घनास्त्रव्रणकिणकठिने संक्ष्णुवानः पृषत्कान् प्राप्तो राजन्यगोष्ठीवनगजमृगया कौतुकी जामदग्न्यः॥
MSS_4482 आजन्मब्रह्मचारी सकलरिपुकुलानल्पकालाग्निकल्पः कल्पान्तः कल्पकर्ता कपिशतनुरुचिः कामगः कामदाता। कान्तः कामारिबन्धुः कपिकुलतिलकः कोपनः कोमलाङ्गः कौशल्यासूनुदूतः कलयतु कुशलं वायुपुत्रश्चिरं वः॥
MSS_4483 आजन्मविषसंभोगात् कन्या विषमयी कृता। स्पर्शोच्छ्वासादिभिर्हन्ति तस्यास्त्वेतत् परीक्षणम्॥
MSS_4484 आजन्मव्यवसायिना क्रतुशतैराराध्य पुष्पायुधं केनाकारि पुरा तनूदरि तनुत्यागः प्रयागभ्रमे। यस्यार्थे सखि लोलनेत्रनलिनीनालायमानस्खलद्- बष्पाम्भःपतनान्तरालवलितग्रीवं पथः पश्यसि॥
MSS_4485 आजन्मसिद्धं कौटिल्यं खलस्य च हलस्य च। सोढुं तयोर्मूखाक्षेपम् अलमेकैव सा क्षमा॥
MSS_4486 आजन्मसेवितं दानैर् मानैश्च परिपोषितम्। तीक्ष्णवाक्यान्मित्रमपि तत्कालं याति शत्रुताम्। वक्रोक्तिशल्यमुद्धर्तुं न शक्यं मानसं यतः॥
MSS_4487 आजन्मस्थितयो महीरुह इमे कूले समुन्मूलिताः कल्लोलाः क्षणभङ्गुराः पुनरमी नीताः परामुन्नतिम्। अन्तः प्रस्तरसंग्रहो बहिरपि भ्रश्यन्ति गन्धद्रुमा भ्रातः शोण न सोऽस्तियो न हसति त्वत्संपदां विप्लवे॥
MSS_4488 आजन्मानुगतेऽप्यस्मिन् नाले विमुखमम्बुजम्। प्रायेण गुणपूर्णेषु रीतिर्लक्ष्मीवतामियम्॥
MSS_4489 आजन्मैव तमः सुहृत्कुटिलता वक्त्रे गिरां निर्गमो ग्रामोत्सादकरः श्मशानविटपी प्रायेण यस्याश्रयः। धिग् धातः ससृजे स एव मलिनः क्रूरः कथं कौशिकः सृष्टो वा किमकल्प्यतास्य भवता कल्पान्तमायुः स्थिरम्॥
MSS_4490 आजानुलम्बिबाहुः कम्बुग्रीवो बली चतुर्दंष्ट्रः। भाग्यनिधिः पृथुवक्षा लघुमधुराशी च पद्माक्षः॥
MSS_4491 आजावसौ चोडनृपस्य सेना महावनस्याश्वमृगाकुलस्य। मत्तेभसारद्रुमपूर्णितस्य दावानलोऽभूच्चलमूर्तिचण्डः॥
MSS_4492 आजीवः कपटानुरागकलया दोषो न दुःशीलता वैधव्यं न च बाधते सदसतोः संभावनाव्यत्ययात्। यत्किंचित्करणे परस्वहरण व्रीडा न पीडाकरी नो वा राजभयं च ही बत सुखं जीवन्ति वारस्त्रियः॥
MSS_4493 आ जीवनास्तात् प्रणयाः कोपास्तत्क्षणभङ्गुराः। परित्यागाश्च निःसङ्गा भवन्ति हि महात्मनाम्॥
MSS_4494 आजीवितान्ताः प्रणयाः कोपाश्च क्षणभङ्गुराः। परित्यागाश्च निःसङ्गा न भवन्ति महात्मनाम्॥
MSS_4495 आजीवोच्छित्तये यासां प्रीतिद्वेषावुभौ हि तौ। कथं नु खलु तौ तासां स्यातामुपरि कस्यचित्॥
MSS_4496 आजीव्यः सर्वभूतानां राजा पर्जन्यवद् भवेत्। निराजीव्यं त्यजन्त्येनं शुष्कं सर इवाण्डजाः॥
MSS_4497 आजीव्यैकतरं भावं यस्त्वन्यमुपजीवति। न तस्माद् विन्दते क्षेमं जारान्नार्यसती यथा॥
MSS_4498 आजौ त्वद्वाजिराजिप्रखरखुरतरन्यासलीलाभिरुर्व्यां दीर्णायां देव निर्यन्नविरलमवनीपाल पातालवह्निः। अश्नीयाद् विश्वमेव प्रतिनृपतिवधूनेत्रधाराम्बुधारा- वारा यद्येनमारादरिकुलदमन द्राङ् न निर्वापयेयुः॥
MSS_4499 आज्ञां मन्मथचक्रवर्तिनृपतेरादाय निःशङ्कधीर् भ्राम्यद्भृङ्गमहाजनान् पिकगिरा साकूतमाकारयन्। कुञ्जाटे च्युतपत्रसंस्तरवति श्रीमान् वसन्ताभिधो व्यापारी सुमनोमरन्दवसुभिर् वाणिज्यमालम्बते॥
MSS_4500 आज्ञाकरश्च ताडन- परिभवसहनश्च सत्यमहमस्याः। न तु शीलशीतलेयं प्रियेतरद्वक्तुमपि वेद॥
MSS_4501 आज्ञा काकुर्याच्ञा- क्षेपो हसितं च शुष्करुदितं च। इति निधुवनपाण्डित्यं ध्यायंस्तस्या न तृप्यामि॥
MSS_4502 आज्ञा कीर्तिः पालनं ब्राह्मणानां दानं भोगो मित्रसंरक्षणं च। येषामेते षड्गुणा न प्रवृत्ताः कोऽर्थस् तेषां पार्थिवोपाश्रयेण॥
MSS_4503 आज्ञा तेजः पार्थिवानां सा च वाचि प्रतिष्ठिता। यत्ते ब्रूयुरसत् सद्वा स धर्मो व्यवहारिणाम्॥
MSS_4504 आज्ञापयिष्यसि पदं दास्यसि दयितस्य शिरसि किं त्वरसे। असमयमानिनि मुग्धे मा कुरु भग्नाङ्कुरं प्रेम॥
MSS_4505 आज्ञाभङ्गकरान् राजा न क्षमेत सुतानपि। विशेषः को नु राज्ञश्च राज्ञश्चित्रगतस्य च॥
MSS_4506 आज्ञाभङ्गो नरेन्द्राणां ब्राह्मणानामनादरः। पृथक् शय्या च नारीणाम् अशस्त्रविहितो वधः॥
MSS_4507 आज्ञामवाप्य महतीं द्विषतां निखातान्- निर्वर्त्य तां सपदि लब्धमुखप्रसादः। उच्चैः प्रमोदमनुमोदितदर्शनः सन् धन्यो नमस्यति पदाम्बुरुहं प्रभूणाम्॥
MSS_4508 आज्ञामात्रफलं राज्यं ब्रह्मचर्यफलं तपः। ज्ञानमात्रफला विद्या दत्तभुक्तफलं धनम्॥
MSS_4509 आज्ञामेव मुनेर् निधाय शिरसा विन्ध्याचल स्थीयताम् अत्युच्चैः पदमिच्छता पुनरियं नो लङ्घनीया त्वया। मैनाकादिमहीध्रलब्धवसतिं यः पीतवानम्बुधिं तस्य त्वां गिलतः कपोलमिलनक्लेशोऽपि किं जायते॥
MSS_4510 आज्ञा मौलिषु भूभुजां भयरुजा चित्तेषु दुर्मेधसां प्रीतिः सत्सु दिशासु कीर्तिरतुला येनार्पिता सर्वतः। सर्वं राज्यमकण्टकं च विहितं ध्वस्ता द्विषां संपदः सोऽसौ संमतवैभवो विजयते श्रीराजनारायणः॥
MSS_4511 आज्ञारूपेण या शक्तिः सर्वेषां मूर्धनि स्थिता। प्रभुशक्तिर् हि सा ज्ञेया प्रभावमहितोदया॥
MSS_4512 आज्ञा शक्रशिखामणिप्रणयिनी शास्त्राणि चक्षुर्नवं भक्तिर्भूतपतौ पिनाकिनि पदं लङ्केति दिव्या पुरी। उत्पत्तिर्द्रुहिणान्वये च तदहो नेदृग् वरो लभ्यते स्याच्चेदेष न रावणः क्व नु पुनः सर्वत्र सर्वे गुणाः॥
MSS_4513 आज्ञासंपादिनीं दक्षां वीरसूं प्रियवादिनीम्। योऽदृष्टदोषां त्यजति सोऽक्षयं नरकं व्रजेत्॥
MSS_4514 आज्ञेव शम्बररिपोरवलङ्घनीया वाञ्छेव विग्रहवती वशगा दृशोर् मे। अन्यार्थमेव किमुतापणमभ्युपैति संदेशमानयति सा किमु सारसाक्ष्याः॥
MSS_4515 आञ्जस्यं व्यवहाराणाम् आर्जवं परमं धियाम्। स्वातन्त्र्यमपि तन्त्रेषु सूते काव्यपरिश्रमः॥
MSS_4516 आटीकसेऽङ्गकरिघोटीपदातिजुषि वाटीभुवि क्षितिभुजां चेटी भवंस्तदपि शाटीनते वपुषि वीटीनवाधिवदनं। कोटीररत्नपरिपाटी भृशारुणितजूटीविधुन्तनुलसन् पाटीरलिप्तिमिभधाटीजुषं सुरवधूटीनुतां भज शिवम्॥
MSS_4517 आटोपेन पटीयसा यदपि सा वाणी कवेरामुखे खेलन्ती प्रथते तथापि कुरुते नो सन्मनोरञ्जनम्। न स्याद् यावदमन्दसुन्दरगुणालंकारझंकारितः सप्रस्यन्दिलसद्रसायनरसासारानुसारी रसः॥
MSS_4518 आढ्यराजकृतोत्साहैर् हृदयस्थैः स्मृतैरपि। जिह्वान्तःकृष्यमाणेव न कवित्वे प्रवर्तते॥
MSS_4519 आढ्यस्य किं च दानेन सुहितस्याशनेन किम्। किं शशाङ्केन शीतालोः किं घनेन हिमागमे॥
MSS_4520 आढ्यानां मांसपरमं मध्यानां गोरसोत्तरम्। तैलप्रायं दरिद्राणां भोजनं भरतर्षभ॥
MSS_4521 आढ्यान्निवापलम्भो निकेतगामी च पिच्छिलः पन्थाः। द्वयमाकुलयति चेतः स्कन्धावारद्विजातीनाम्॥
MSS_4522 आढ्यो वापि दरिद्रो वा दुःखितः सुखितोऽपि वा। निर्दोषो वा सदोषो वा वयस्यः परमा गतिः॥
MSS_4523 आततायिनमायान्तं हन्यादेवाविचारयन्। हननादेव निस्तारो नरकात् तस्य दुष्कृतेः॥
MSS_4524 आततायिनमायान्तम् अपि वेदान्तपारगम्। जिघांसन्तं जिघांसीयान् न तेन ब्रह्महा भवेत्॥
MSS_4525 आतन्वद्भिर्दिक्षु पत्राग्रनादं प्राप्तैर्दूरादाशु तीक्ष्णैर्मुखाग्रैः। आदौ रक्तं सैनिकानामजीवैर् जीवैः पश्चात् पत्रिपूगैरपायि॥
MSS_4526 आतपत्यविदुषाममृतांशुम् अंशुमन्तमपि रश्मिसहस्रे। रागिणां भवति लक्षणमिन्दोर् इन्द्रनीलशकलच्छविलक्ष्म॥
MSS_4527 आतपासहनः पाण्डुः शाखाहीनो मुहुर् यदि। अकालफलपाकी स्याच् छाखी पित्तात्मकः कृशः॥
MSS_4528 आतपे धृतिमता सह वध्वा यामिनीविरहिणा विहगेन। सेहिरे न किरणा हिमरश्मेर् दुःखिते मनसि सर्वमसह्यम्॥
MSS_4529 आतरलाघवहेतोर् मुरहर तरिं तवावलम्बे। अपणं पणमिह कुरुषे नाविकपुरुषे न विश्वासः॥
MSS_4530 आताम्रतामपनयामि विवर्ण एष लाक्षाकृतां चरणयोस्तव देवि मूर्ध्ना। कोपोपरागजनितां तु मुखेन्दुबिम्बे हर्तुं क्षमो यदि परं करुणामयि स्यात्॥
MSS_4531 आताम्राः किरणा रवेर्नवदलत्वक्पल्लवाः पादपाः वल्ल्यस्तारकतुल्यकान्तिसुमनःसौरभ्यसंभाविताः। वात्यस्मिन् मधुमत्तषट्पदपदव्याधूतचूतद्रुम- प्राग्भारप्रपतत्परागपटलामोदी मरुद् दाक्षिणः॥
MSS_4532 आताम्राभा रोषभाजः कटान्ताद् आशूत्खाते मार्गणे धूर्गतेन। निश्च्योतन्ती नागराजस्य जज्ञे दानस्याहो लोहितस्येव धारा॥
MSS_4533 आताम्रायतलोचनांशुलहरीलीलासुधाप् यायितैः गीताम्रेडितदिव्यकेलिभरितैः स्फीतं व्रजस्त्रीजनैः। स्वेदाम्भःकणभूषितेन किमपि स्मेरेण वक्त्रेन्दुना पादाम्भोजमृदुप्रचारसुभगं पश्यामि दृश्यं महः॥
MSS_4534 आताम्रे नयने स्फुरन् कुचभरः श्वासो न विश्राम्यति स्वेदाम्भःकणदन्तुरं तव मुखं हेतुस्तु नो लक्ष्यते। धिक् को वेद मनः स्त्रिया इति गिरा रुष्टां प्रियां भीषयंस् तस्यास्तत्क्षणकातरेक्षणपरिस्पृष्टो हरिः पातु वः॥
MSS_4535 आताम्रौ पूजितावोष्ठौ लेलिहानौ मृदुत्वचौ। जिह्वा रक्ता च तन्वी च तालु रक्तं प्रशस्यते॥
MSS_4536 आतारुण्योद्भेदात् कान्ते दृष्टिर्यथा न्यस्ता। सामाजिकमध्यस्था कथमन्या समुपयाति परभागम्॥
MSS_4537 आतिथ्यं ब्राह्मणानां तु कुर्यात् प्रतिदिनं गृहे। आतिथ्ये रन्तिदेवस्य मधुपर्कं गवां शतम्॥
MSS_4538 आतिथ्ये श्राद्धयज्ञेषु देवयात्रोत्सवेषु च। महाजने च सिद्धार्थो न गच्छेद् योगवित् क्वचित्॥
MSS_4539 आतुरस्य कुतो निद्रा त्रस्तस्यामर्षितस्य च। अर्थं चिन्तयतो वापि कामयानस्य वा पुनः॥
MSS_4540 आतुराद् वित्तहरणं मृताच्च प्रपलायनम्। एतद् वैद्यस्य वैद्यत्वं न वैद्यः प्रभुरायुषः॥
MSS_4541 आतुरे च पिता वैद्यः स्वस्थीभूते च बान्धवः। गते रोगे कृते स्वास्थ्ये वैद्यो भवति पालकः॥
MSS_4542 आतुरे नियमो नास्ति बाले वृद्धे तथैव च। पराचाररते चैव एष धर्मः सनातनः॥
MSS_4543 आत्तमात्तमधिकान्तमुक्षितुं कातरा शफरशङ्किनी जहौ। अञ्जलौ जलमधीरलोचना लोचनप्रतिशरीरलाञ्छितम्॥
MSS_4544 आत्ते वाससि रोद्धुमक्षमतया दोःकन्दलीभ्यां स्तनौ तस्योरःस्थलमुत्तरीयविषये सद्यो मया सञ्जितम्। श्रोणीं तस्य करेऽधिरोहति पुनर्व्रीडाम्बुधौ मामथो मज्जन्तीमुदतारयन्मनसिजो देवः स मूर्च्छागुरुः॥
MSS_4545 आत्ते सीमन्तरत्ने मरकतिनि हृते हेमताटङ्कपत्रे लुप्तायां मेखलायां झटिति मणितुलाकोटियुग्मे गृहीते। शोणं बिम्बोष्ठकान्त्या त्वदरिमृगदृशामित्वरीणामरण्ये राजन् गुञ्जाफलानां स्रज इति शबरा नैव हारं हरन्ति॥
MSS_4546 आत्मकार्यं महाकार्यं परकार्यं न केवलम्। आत्मकार्यस्य दोषेण कूपे पतति मानवः॥
MSS_4547 आत्मच्छन्देन वर्तन्ते नार्यो मन्मथचोदिताः। न च दह्यन्ति गच्छन्त्यः सुतप्तैरपि पांसुभिः॥
MSS_4548 आत्मच्छिद्रं न जानाति परच्छिद्राणि पश्यति। श्वच्छिद्रं यदि जानाति परच्छिद्रं न पश्यति॥
MSS_4549 आत्मजन्मास्पदं वंशं कामं दहन वार्यसे। किं तु संनिहितानेताण् अप्यग्ने किं दहस्यहो॥
MSS_4550 आत्मजादिपरिक्लेशम् आत्मन्यारोप्य मूढधीः। प्रतिकर्तुमशक्तोऽपि वार्द्धक्ये शोचते परम्॥
MSS_4551 आत्मज्ञः शौचवान् दान्तस् तपस्वी विजितेन्द्रियः। धर्मकृद् वेदविद्यावित् सात्त्विको देवयोनिताम्॥
MSS_4552 आत्मज्ञानं समारम्भस् तितिक्षा धर्मनित्यता। यमर्थान्नापकर्षन्ति स वै पण्डित उच्यते॥
MSS_4553 आत्मज्ञानमनायासस् तितिक्षा धर्मनित्यता। वाक् चैव गुप्ता दानं च नैतान्यन्त्येषु भारत॥
MSS_4554 आत्मज्ञानी यतो धन्यो मध्यः पितृपितामहैः। मातृपक्षेण मात्रा च ख्यातिं याति नराधमः॥
MSS_4555 आत्मतत्त्वं न जानाति करोति बहुविस्तरम्। स एव निधनं याति नालिकेरोदकं यथा॥
MSS_4556 आत्मदेहस्य मांसानि भोक्तुं ब्रह्मन्न शक्यते। देहिनां वद यद्योग्यं संतुष्टिर्जायते यतः॥
MSS_4557 आत्मदोषैर्नियच्छन्ति सर्वे दुःखमुखे जनाः। मन्ये दुश्चरितं तेऽस्ति तस्येयं निष्कृतिः कृता॥
MSS_4558 आत्मद्वेषाद् भवेन् मृत्युः परद्वेषाद् धनक्षयः। राजद्वेषाद् भवेन् नाशो ब्रह्मद्वेषात् कुलक्षयः॥
MSS_4559 आत्मनः प्रतिकूलानि परेभ्यो यदि नेच्छसि। परेषां प्रतिकूलेभ्यो निवर्तय ततो मनः॥
MSS_4560 आत्मनः प्रीयते नात्मा परतः स्वत एव वा। लक्षयेऽलब्धकामं त्वां चिन्तया शबलं मुखम्॥
MSS_4561 आत्मनः शक्तिमुद्वीक्ष्य मानोत्साहौ तु यो व्रजेत्। शत्रूनेकोऽपि हन्याच्च क्षत्रियान् भार्गवो यथा॥
MSS_4562 आत्मनश्च परित्राणे दक्षिणानां च संगरे। स्त्रीविप्राभ्युपपत्तौ च घ्नन् धर्मेण न दुष्यति॥
MSS_4563 आत्मनश्च परेषां च प्रतापस्तव कीर्तिनुत्। भयकृद् भूपतेर्बाहुर् द्विषां च सुहृदां च ते॥
MSS_4564 आत्मनश्च परेषां च यः समीक्ष्य बलाबलम्। अन्तरं नैव जानाति स तिरस्क्रियतेऽरिभिः॥
MSS_4565 आत्मनश्चपलो नास्ति कुतोऽन्येषां भविष्यति। तस्मात् सर्वाणि कार्याणि चपलो हन्त्यसंशयम्॥
MSS_4566 आत्मनश्च प्रजायाश्च दोषदर्श्युत्तमो नृपः। विनियच्छति चात्मानम् आदौ भृत्यांस्ततः प्रजाः॥
MSS_4567 आत्मनात्मानमन्विच्छेन् मनोबुद्धीन्द्रियैर्यतैः। आत्मैव ह्यात्मनो बन्धुर् आत्मैव रिपुरात्मनः॥
MSS_4568 आत्मनानर्थयुक्तेन पापे निविशते मनः। स कर्म कलुषं कृत्वा क्लेशे महति धीयते॥
MSS_4569 आत्मनाम गुरोर्नाम नामातिकृपणस्य च। आयुष्कामो न गृह्णीयात् ज्येष्ठापत्यकलत्रयोः॥
MSS_4570 आत्मना विहितं दुःखम् आत्मना विहितं सुखम्। गर्भशय्यामुपादाय भुज्यते पौर्वदेहिकम्॥
MSS_4571 आत्मनाशाय नोन्नत्यै छिद्रेण परिपूर्णता। भूयो भूयो घटीपात्रं निमज्जत् किं न पश्यसि॥
MSS_4572 आत्मना संगृहीतेन शत्रुणा शत्रुमुद्धरेत्। पदलग्नं करस्थेन कण्टकेनैव कण्टकम्॥
MSS_4573 आत्मनिन्दात्मपूजा च परनिन्दा परस्तवः। अनाचरितमार्याणां वृत्तमेतच्चतुर्विधम्॥
MSS_4574 आत्मनीनमुपतिष्ठते गुणाः संभवन्ति विरमन्ति चापदः। इत्यनेकफलभाजि मा स्म भूद् अर्थिता कथमिवार्यसंगमे॥
MSS_4575 आत्मनैव गुणदोषकोविदः किं न वेत्सि करणीयवस्तुषु। यत्तथापि न गुरून् न पृच्छसि त्वं क्रमोऽयमिति तत्र कारणम्॥
MSS_4576 आत्मनो गुरुरात्मैव पुरुषस्य विशेषतः। यत् प्रत्यक्षानुमानाभ्यां श्रेयोऽसावनुविन्दते॥
MSS_4577 आत्मनो न सहायार्थं पिता माता च तिष्ठति। न पुत्रदारा न ज्ञातिर् धर्मस्तिष्ठति केवलम्॥
MSS_4578 आत्मनो बलमज्ञात्वा धर्मार्थपरिवर्जितम्। अलभ्यमिच्छन् नैष्कर्म्यान् मूढबुद्धिरिहोच्यते॥
MSS_4579 आत्मनोऽभ्युदयाकाङ्क्षी पीड्यमानः परेण वा। देशकालबलोपेतः प्रारभेतैव विग्रहम्॥
MSS_4580 आत्मनो मुखदोषेण बध्यन्ते शुकसारिकाः। बकास् तत्र न बध्यन्ते मौनं सर्वार्थसाधनम्॥
MSS_4581 आत्मनोऽर्धमिति श्रौतं सा रक्षति धनं प्रजा। शरीरं लोकयात्रां वै धर्मं स्वर्गमृषीन् पित् न्॥
MSS_4582 आत्मनो वधमाहर्ता क्वासौ विहगतस्करः। येन तत् प्रथमं स्तेयं गोप्तुरेव गृहे कृतम्॥
MSS_4583 आत्मनो विक्रियमिव कुर्वन् दद्यात् समीहितम्। जलवत् पर्वताञ्छत्रून् भिन्द्यादनुपलक्षितः॥
MSS_4584 आत्मन्निच्छसि हन्त शाश्वतपुरीमार्गे विहर्तुं यदि भ्रातः संयमवर्मणा कुरु तदा रक्षाविधिं सर्वतः। नो चेदिन्द्रियतस्करैस्तव हठात् तीक्ष्णाग्रभूरिस्फुरच्- चिन्ताभल्लशतैर्विभिद्य मनसो ग्राह्यो विवेको मणिः॥
MSS_4585 आत्मन्यपि न विश्वासस् तावान् भवति सत्सु यः। तस्मात् सत्सु विशेषेण सर्वः प्रणयमिच्छति॥
MSS_4586 आत्मन्यस्य समुच्छ्रितीकृतगुणस्याहोतरामौचिती यद्गात्रान्तरवर्जनादजनयद् भूजानिरेष द्विषाम्। भूयोऽहंक्रियते स्म येन च हृदा स्कन्धो न यश्चानमत् तन्मर्माणि दलं दलं समिदलंकर्मीणबाणव्रजः॥
MSS_4587 आत्मपक्षक्षयायैव परपक्षोदयाय च। मन्त्रद्वैधममात्यानां तन्न स्यादिह भूतये॥
MSS_4588 आत्मपक्षपरित्यागात् परपक्षेषु यो रतः। स परैर्हन्यते मूढो नीलवर्णशृगालवत्॥
MSS_4589 आत्मपितृभ्रातरश्च तत् स्त्रीपुत्राश्च शत्रवः। स्नुषा श्वश्रूः सपत्नी च ननान्दा यातरस् तथा॥
MSS_4590 आत्मपितृमातृगुणैः प्रख्यातश्चोत्तमोत्तमः। गुणैरात्मभवैः ख्यातः पैतृकैर्मातृकैः पृथक्॥
MSS_4591 आत्मप्रतीतिर्दृढता विरक्तिर् इति त्रयं स्वात्मनि यो दधाति। नेता स एवास्ति समस्तशिष्ट- गुणाश्रयत्वान्निखिलप्रजानाम्॥
MSS_4592 आत्मप्रशंसा मरणं परनिन्दा च तादृशी। तथापि वक्ष्ये काकुत्स्थ नास्ति मत्सदृशः कपिः॥
MSS_4593 आत्मप्रशंसिनं दुष्टं धृष्टं विपरिधावकम्। सर्वत्रोत्सृष्टदण्डं च लोकः सत्कुरुते नरम्॥
MSS_4594 आत्मबुद्धिः सुखं चैव गुरुबुद्धिर्विशेषतः। परबुद्धिरर्विनाशाय स्त्रीबुद्धिः प्रलयंकरी॥
MSS_4595 आत्मबुद्ध्या सुखी भूयात् गुरुबुद्ध्या विशेषतः। बहुबुद्ध्या विनाशः स्यात् स्त्रीबुद्ध्या प्रलयो भवेत्॥
MSS_4596 आत्मभाग्यक्षतद्रव्यः स्त्रीद्रव्येणानुकम्पितः। अर्थतः पुरुषो नारी या नारी सार्थतः पुमान्॥
MSS_4597 आत्मरक्षा हि सततं पूर्वं कार्या विजानता। अग्नाविव हि संप्रोक्ता वृत्ती राजोपजीविनाम्॥
MSS_4598 एकदेशंदहेद् अग्निः शरीरं वा परं गतः। सपुत्रदारं राजा तु घातयेद् अर्धयेत वा॥
MSS_4599 आत्मरक्षिततन्त्राणां सुपरीक्षितकारिणाम्। आपदो नोपपद्यन्ते पुरुषाणां स्वदोषजाः॥
MSS_4600 आत्मरतिः परशाठ्यं सज्जनबन्धुवर्जनम्। रिपौ श्रद्धा स्त्रियां भक्तिः तस्य निन्दा भवेद् ध्रुवम्॥
MSS_4601 आत्मरुतादपि विरुतं कुर्वाणाः स्पर्धया सह मयूरैः। किं जानन्ति वराकाः काकाः केकारवान् कर्तुम्॥
MSS_4602 आत्मवत् सततं पश्येद् अपि कीटपिपीलिकम्। आत्मनः प्रतिकूलानि परेषां न समाचरेत्॥
MSS_4603 आत्मवत् सर्वभूतानि परद्रव्याणि लोष्टवत्। मातृवत् परदारांश्च यः पश्यति स पश्यति॥
MSS_4604 आत्मवत् सर्वभूतानि पश्यतां शान्तचेतसाम्। अभिन्नमात्मनः सर्वं को दाता दीयते च किम्॥
MSS_4605 आत्मवर्गं परित्यज्य परवर्गं समाश्रयेत्। स्वयमेव लयं याति यथा राजान्यधर्मतः॥
MSS_4606 आत्मवर्गं परित्यज्य परवर्गेषु ये रताः। वानवन्नहं रोदिमि आत्मानं नैव रोद्यते॥
MSS_4607 आत्मवर्गं परित्यज्य परवर्गेषु ये रताः। सर्वे तेऽपि विनश्यन्ति यथा राजा कुकर्दमः॥
MSS_4608 आत्मवांस्त्वल्पदेशोऽपि युक्तः प्रकृतिसंपदा। नयज्ञः पृथिवीं कृत्स्नां जयत्येव न हीयते॥
MSS_4609 आत्मविक्रयिणि क्लीबे सदा शङ्कितचेतसि। नित्यमिष्टवियोगार्ते किं सेवकपशौ सुखम्॥
MSS_4610 आत्मवित् सह तया दिवानिशं भोगभागपि न पापमाप सः। आहृता हि विषयैकतानता ज्ञानधौतमनसं न लिम्पति॥
MSS_4611 आत्मसंपद्गुणैः सम्यक् संयुक्तं युक्तकारिणम्। महेन्द्रमिव राजानं प्राप्य लोको विवर्धते॥
MSS_4612 आत्मसंभाविताः स्तब्धा धनमानमदान्विताः। यजन्ते नामयज्ञैस्ते दम्भेनाविधिपूर्वकम्॥
MSS_4613 आत्मस्त्रीधनगुह्यानां गोप्ता बन्धुस् तु मित्रवत्। धनदस् तु कुबेरः स्याद् यमः स्याच् च सुदण्डकृत्॥
MSS_4614 आत्मस्त्रीधनगुह्यानां शरणं समये सुहृत्। प्रोक्तोत्तमोऽयमन्यश्च त्रिद्व्येकपदमित्रकः॥
MSS_4615 आत्महेतोः परार्थे वा नर्महास्याश्रयात् तथा। ये मृषा न वदन्तीह ते नराः स्वर्गगामिनः॥
MSS_4616 आत्मा कायश्च द्वावेतौ मित्ररूपावुभावपि। कायं मित्रं परित्यज्य आत्मा याति सुनिश्चितम्॥
MSS_4617 आत्मा जन्मशतैर्धनार्जनधिया मिथ्या किमायास्यते पङ्गोः श्रीर्गृहमेति लङ्घितभुवो दैवेच्छया निर्धनाः। इत्येताः पुरुषार्थमूलहतयः कैश्चित् समुत्सारिता मुग्धानामलसोत्कटाः प्रतिपदं कुर्वन्ति चित्तभ्रमम्॥
MSS_4618 आत्मा जेयः सदा राज्ञा ततो जेयाश्च शत्रवः। अजितात्मा नरपतिर् विजयेत कथं रिपून्॥
MSS_4619 आत्मात्मनैव जनितः पुत्र इत्युच्यते बुधैः। तस्माद् भार्यां नरः पश्येन् मातृवत् पुत्रमातरम्॥
MSS_4620 आत्माधीनशरीराणां स्वपतां निद्रया स्वया। कदन्नमपि मर्त्यानाम् अमृतत्वाय कल्पते॥
MSS_4621 आत्मानं कुपथेन निर्गमयितुं यः सूकलाश्वायते कृत्याकृत्यविवेकजीवितहतौ यः कृष्णसर्पायते। यः पुण्यद्रुमखण्डखण्डनविधौ स्फूर्जत्कुठारायते तं लुप्तव्रतमुद्रमिन्द्रियगणं जित्वा शुभंयुर्भव॥
MSS_4622 आत्मानं च जगत् सर्वं दृशा नित्याविभिन्नया। चिदाकाशमयं ध्यायन् योगी याति परां गतिम्॥
MSS_4623 आत्मानं च परं चैव त्रायते महतो भयात्। क्रुध्यन्तमप्रतिक्रुध्यन् द्वयोरेष चिकित्सकः॥
MSS_4624 आत्मानं च परं चैव पलायन् हन्ति संयुगे। द्रव्यनाशो व्ययोऽकीर्तिर् अयशश्च पलायने॥
MSS_4625 आत्मानं च परं चैव वीक्ष्य धीरः समुत्पतेत्। एतदेव हि विज्ञानं यदात्मपरवेदनम्॥
MSS_4626 आत्मानं धर्मकृत्यं च पुत्रदारांश्च पीडयन्। देवतातिथिभृत्यांश्च स कदर्य इति स्मृतः॥
MSS_4627 आत्मानं नावमन्येत पूर्वाभिरसमृद्धिभिः। आमृत्योः श्रियमन्विच्छेन् नैनां मन्येत दुर्लभाम्॥
MSS_4628 आत्मानं नियमैस्तैस्तैः कर्षयित्वा प्रयत्नतः। प्राप्यते निपुणैर्धर्मो न सुखाल्लभ्यते सुखम्॥
MSS_4629 आत्मानं परमं प्रमाणनिकरैरप्राप्यमव्याहतं ज्ञेयं यद् गुरुवीक्षणादपि जना मूढास्तु मुक्त्वैव तत्। कोशेषु प्रमितेषु पञ्चसु परिज्ञातुं समुद्युञ्जते नष्टेभाः कलशान्तरेष्वपि करं कृत्वा विचिन्वन्ति हि॥
MSS_4630 आत्मानं प्रथमं राजा विनयेनोपपादयेत्। ततः पुत्रांस् ततोऽमात्यांस् ततो भृत्यांस् ततः प्रजाम्॥
MSS_4631 आत्मानं प्रथमं राजा विनयेनोपपादयेत्। ततोऽमात्यांस् ततो भृत्यांस् ततः पुत्रांस् ततः प्रजाः॥
MSS_4632 आत्मानं भावयेन्नित्यं ज्ञानेन विनयेन च। न पुनर्म्रियमाणस्य पश्चात्तापो भविष्यति॥
MSS_4633 आत्मानं मन्त्रिणं दूतम् अमात्यवचनं क्रमम्। आकारं ब्रुवते षष्ठम् एतावान् मन्त्रनिश्चयः॥
MSS_4634 आत्मानं मन्त्रिदूतं च च्छन्नं त्रिषवणक्रमम्। आकारं ब्रुवते षष्ठम् एतावान् मन्त्रनिश्चयः॥
MSS_4635 आत्मानं सततं रक्षेद् दारैरपि धनैरपि। पुनर्दाराः पुनर्वित्तं न शरीरं पुनः पुनः॥
MSS_4636 आत्मानं सर्वथा रक्षेद् राजा रक्षेच्च मेदिनीम्। आत्ममूलमिदं सर्वम् आहुर्हिविदुषो जनाः॥
MSS_4637 आत्मानं सुस्थिरं लक्ष्यं चैव स्थिरं बुधः। वेधयेत् त्रिप्रकारं तु स्थिरवेधी स उच्यते॥
MSS_4638 आत्मा नदी भारत पुण्यतीर्था सत्योदका धृतिकूला दमोर्मिः। तस्यां स्नातः पूयते पुण्यकर्मा पुण्यो ह्यात्मा नित्यमम्भोऽम्भ एव॥
MSS_4639 आत्मा नदी संयमपुण्यतीर्था सत्योदका शीलसमाधियुक्ता। तस्यां स्नातः पुण्यकर्मा पुनाति न वारिणा शुद्ध्यति चान्तरात्मा॥
MSS_4640 आत्मानन्दरसज्ञानाम् अलं शास्त्रावलोकनम्। भक्षितव्या ह्यपूपाः किं गण्यानि सुषिराणि किम्॥
MSS_4641 आत्मानमनुशोच त्वं किमन्यमनुशोचसि। आयुस्ते हीयते यस्य स्थितस्य च गतस्य च॥
MSS_4642 आत्मानमन्यमथ हन्ति जहाति धर्मं पापं समाचरति युक्तमपाकरोति। पूज्यं न पूजयति वक्ति विनिन्द्यवाक्यं किं किं करोति न नरः खलु कोपयुक्तः॥
MSS_4643 आत्मानमम्भोनिधिरेतु शोषं ब्रह्माण्डमासिञ्चतु वा तरङ्गैः। नास्ति क्षतिर्नोपचितः कदापि पयोदवृत्तेः खलु चातकस्य॥
MSS_4643A आत्मानमाख्याति हि कर्मभिर्नरः स्वशीलचारित्रकृतैः शुभाशुभैः। प्रनष्टमप्यात्मकुलं तथा नरः पुनः प्रकाशं कुरुते स्वकर्मभिः॥
MSS_4644 आत्मानमात्मना वेत्सि सृजस्यात्मानमात्मना। आत्मना कृतिना च त्वम् आत्मन्येव प्रलीयसे॥
MSS_4645 आत्मानमालोक्य च शोभमानम् आदर्शबिम्बे स्तिमितायताक्षी। हरोपयाने त्वरिता बभूव स्त्रीणां प्रियालोकफलो हि वेषः॥
MSS_4646 आत्मानमेव प्रथमं देशरूपेण यो जयेत्। ततोऽमात्यानमित्रांश्च न मोघं विजिगीषते॥
MSS_4647 आत्मानमेव प्रथमम् इच्छेद् गुणसमन्वितम्। कुर्वीत गुणसंपन्नस् ततः शेषपरीक्षणम्॥
MSS_4649 आत्मापि चायं न मम सर्वा वा पृथिवी मम। यथा मम तथान्येषाम् इति बुद्ध्या न मे व्यथा॥
MSS_4650 आत्मा प्रयत्नादर्थेभ्यो मनः समधितिष्ठति। संयोगादात्ममनसोः प्रवृत्तिरुपजायते॥
MSS_4651 आत्माभिधं सुखमनन्तमखण्डमेकं यज्ञादिकर्मजनितेन सुखेन तुल्यम्। मा ब्रूहि कर्म सुखदं तदपीति बुद्ध्या रत्नाकरस्य सदृशं नु कुलालकुण्डम्॥
MSS_4652 आत्मा मनश्च तद्विद्यैर् अन्तःकरणमुच्यते। ताभ्यां तु सप्रयत्नाभ्यां संकल्प उपजायते॥
MSS_4653 आत्मा बुद्धीन्द्रियाण्यर्था बहिष्करणमुच्यते। संकल्पाध्यवसायाभ्यां सिद्धिरस्य प्रकीर्त्तिता॥
MSS_4654 उभे एते हि करणे यत्नानन्तर्यके स्मृते। तस्मात् प्रयत्नसंरोधाद् भावयेन्निर्मनस्कताम्॥
MSS_4655 आत्मायत्ते गुणग्रामे नैर्गुण्यं वचनीयता। दैवायत्तेषु वित्तेषु पुंसां का नाम वाच्यता॥
MSS_4656 आत्मायमात्मनि गतो हृदयेऽतिसूक्ष्मो ग्राह्योऽचलेन मनसा सतताभियोगात्। यो यं विचिन्तयति याति स तन्मयत्वं यस्मादतः सुभगमेव गता युवत्यः॥
MSS_4657 आत्मा यस्य वशे नास्ति कुतस् तस्य परे जनाः। आत्मानं वशमानीय त्रैलोक्यं वर्तते वशे॥
MSS_4658 आत्मा रक्ष्यः प्रयत्नेन युद्धसिद्धिर्हि चञ्चला। ते स्वामिवचनं सर्वे प्रतिगृह्य महौजसः॥
MSS_4659 आत्मारामा विहितरतयो निर्विकल्पे समाधौ ज्ञानोद्रेकाद् विघटिततमोग्रन्थयः सत्त्वनिष्ठाः। यं वीक्षन्ते कमपि तमसां ज्योतिषां वा परस्तात् तं मोहान्धः कथमयममुं वेत्तु देवं पुराणम्॥
MSS_4660 आत्मार्थं जीवलोकेऽस्मिन् को न जीवति मानवः। परं परोपकारार्थं यो जीवति स जीवति॥
MSS_4661 आत्मार्थं यः पशून् हन्यात् सोऽवश्यं नरकं व्रजेत्। देवान् पित् न् समभ्यर्च्य खादन् मांसं न दोषभाक्॥
MSS_4662 आत्मार्थं युक्तवित्तानां मित्रमण्डलभेदिनाम्। अतिलङ्घितलोकानां न बन्धः केनचित् क्वचित्॥
MSS_4663 आत्मार्थत्वेन हि प्रेयान् विषयो न स्वतः प्रियः। स्वत एव हि सर्वेषाम् आत्मा प्रियतमो यतः। तत आत्मा सदानन्दो नास्य दुःखं कदाचन॥
MSS_4664 आत्मार्थे संततिस्त्याज्या राज्यं रत्नं धनं तथा। अपि सर्वस्वमुत्सृज्य रक्षेदात्मानमात्मना॥
MSS_4665 ... ... ... ... ... ...। आत्मा वै यमितो येन स यमस्तु विशिष्यते॥
MSS_4666 आत्मा समस्तजगतां भवतीति सम्यग् विज्ञाय यद् वितनुते त्वयि भावबन्धम्। सा भक्तिरित्यभिमतं यदि सिद्धमिष्टं व्यर्थं विशेष्यमलमस्तु विशेषणं नः॥
MSS_4667 आत्मा सहैति मनसा मन इन्द्रियेण स्वार्थेन चेन्द्रियमिति क्रम एष शीघ्रः। योगोऽयमेव मनसः किमगम्यमस्ति यस्मिन् मनो व्रजति तत्र गतोऽयमात्मा॥
MSS_4668 आत्मास्ति सर्वजगताम् आधारः पूर्वमिति विचिन्त्यैव। पश्चात् तत्त्वविचारः कुड्ये सत्येव चित्रकर्म स्यात्॥
MSS_4669 आत्मा हि दाराः सर्वेषां दारसंग्रहवर्तिनाम्। ... ... ... ... ... ...॥
MSS_4670 आत्मीयं चरणं दधाति पुरतो निम्नोन्नतायां भुवि स्वीयेनैव करेण कर्षति तरोः पुष्पं श्रमाशङ्कया। तल्पे किं च मृगत्वचा विरचिते निद्राति भागैर्निजैर् अन्तःप्रेमभरालसां प्रियतमामङ्गे दधानो हरः॥
MSS_4671 आत्मैव तातस्य चतुर्भुजस्य जातश्चतुर्दोरुचितः स्मरोऽपि। तच्चापयोः कर्णलते भ्रुवोर्ज्ये वंशत्वगंशौ चिपिटे किमस्याः॥
MSS_4672 आत्मैव देवताः सर्वाः सर्वमात्मन्यवस्थितम्। आत्मा हि जनयत्येषां कर्मयोगं शरीरिणाम्॥
MSS_4673 आत्मैव भार इति तं त्वयि यो निधत्ते सोऽङ्गानि कानि कलयत्वलसः प्रपत्तेः। विश्वत्र सात्र सविलक्षणलक्षणाया विस्रम्भसंपदियमेव समस्तमङ्गि॥
MSS_4674 आत्मैव यदि नात्मानम् अहितेभ्यो निवारयेत्। कोऽन्यो हितकरस्तस्माद् आत्मानं वारयिष्यति॥
MSS_4675 आत्मैव ह्यात्मनः साक्षी गतिरात्मा तथात्मनः। मावमंस्थाः स्वमात्मानं नृणां साक्षिणमुत्तमम्॥
MSS_4676 आत्मैव ह्यात्मनो बन्धुर् आत्मैव रिपुरात्मनः। आत्मैव चात्मनः साक्षी कृतस्याप्यकृतस्य च॥
MSS_4677 अत्मोदयः परज्यानिर् द्वयं नीतिरितीयती। तदूरीकृत्य कृतिभिर् वाचस्पत्यं प्रतीयते॥
MSS_4678 आत्मोपकारचतुरा नरा न गणयन्ति गुरुकुलक्लेशम्। वेधव्यथैव कियती श्रवसो ह्यवतंसभूषणीयस्य॥
MSS_4679 आत्मोपमश्च भूतेषु यो वै भवति पूरुषः। न्यस्तदण्डो जितक्रोधः स प्रेत्य सुखमेधते॥
MSS_4680 आत्मौपम्येन यो वेत्ति दुर्जनं सत्यवादिनम्। स एव वञ्च्यते तेन ब्राह्मणाश्छागतो यथा॥
MSS_4681 आत्म्यौपम्येन सर्वत्र समं पश्यति योऽर्जुन। सुखं वा यदि वा दुःखं स योगी परमो मतः॥
MSS_4682 आददानः प्रतिदिनं कलाः सम्यङ् महीपतिः। शुक्लपक्षे प्रविचरन् शशाङ्क इव वर्द्धते॥
MSS_4683 आदरं राजसदसि धनेन लभते नरः। सुभटः शत्रुसंग्रामे विक्रमेण यथा जयम्॥
MSS_4684 आदरणीयगुणा सखि महता निहितासि तेन शिरसि त्वम्। तव लाघवदोषोऽयं सौधपताकेव यच्चलसि॥
MSS_4685 आदरेण यथा स्तौति धनवन्तं धनेच्छया। तथा चेद् विश्वकर्तारं को न मुच्येत बन्धनात्॥
MSS_4686 आदरेणार्जवेनैव शौर्याद् दानेन विद्यया। प्रत्युत्थानाभिगमनैर् आनन्दस्मितभाषणैः। उपकारैः स्वाशयेन वशीकुर्याज्जगत् सदा॥
MSS_4687 आ दर्शनात् प्रविष्टा सा मे सुरलोकसुन्दरी हृदयम्। बाणेन मकरकेतोः कृतमार्गमवन्ध्यपातेन॥
MSS_4688 आदर्शाय शशाङ्कमण्डलमिदं हर्म्याय हेमाचलं दीपाय द्युमणिं महीमिव कथं नो भिक्षवे दत्तवान्। दित्सापल्लवितप्रमोदसलिलव्याकीर्णनेत्राम्बुजो जानीमो भृगुनन्दनस्तदखिलं न प्रायशो दृष्टवान्॥
MSS_4689 आदातव्यं न दातव्यं प्रियं ब्रूयन् निरर्थकम्। आशां कालवतीं कुर्यात् कालं विघ्नेन योजयेत्॥
MSS_4690 आदातुं सकृदीक्षितेऽपि कुसुमे हस्ताग्रमालोहितं लाक्षारञ्जनवार्तयापि सहसा रक्तं तलं पादयोः। अङ्गानामनुलेपनस्मरणमप्यत्यन्तखेदावहं हन्ताधीरदृशः किमन्यदलकामोदोऽपि भारायते॥
MSS_4691 आदानं चैव तूणीरात् संधानं कर्षणं तथा। क्षेपणं च त्वरायुक्तो बाणस्य कुरुते तु यः। नित्याभ्यासवशात् तस्य शीघ्रसंधानता भवेत्॥
MSS_4692 आदानपानलेपैः काश्चिद् गरलोपतापहारिण्यः। सदसि स्थितैव सिद्धौ- षधिवल्ली कापि जीवयति॥
MSS_4693 आदानमप्रियकरं दानं च प्रियकारकम्। अभीप्सितानामर्थानां काले युक्तं प्रशस्यते॥
MSS_4694 आदाय करमाढ्येभ्यः कीकटेष्वपि वर्षसि। प्रपीय वारि सिन्धुभ्यः स्थलेष्विव घनाघनः॥
MSS_4695 आदाय चापमचलं कृत्वाहीनं गुणं विषमदृष्टिः। यश्चित्रमच्युतशरो लक्ष्यमभाङ्क्षीन्नमस्तस्मै॥
MSS_4696 आदाय दण्डं सकलासु दिक्षु योऽयं परिभ्राम्यति भानुभिक्षुः। अब्धौ निमज्जन्निव तापसोऽयं संध्याभ्रकाषायमधत्त सायम्॥
MSS_4697 आदाय धनमनल्पं ददानया सुभग तावकं वासः। मुग्धा रजकगृहिण्या कृता दिनैः कतिपयैर्निःस्वा॥
MSS_4698 आदाय पत्रं त्वरितं यदि श्वा दूर्वां नवां वा नवगोमयं वा। प्रयाति यातुः परतस् तदानीं राजप्रसादं नियतं ब्रवीति॥
MSS_4699 आदाय प्रतिपक्षकीर्तिनिवहान् ब्रह्माण्डमूषान्तरे निर्विघ्नं धमता नितान्तमुदितैः स्वैरेव तेजोऽग्निभिः। तत्तादृक्पुटपाकशोधितमिव प्राप्तं गुणोत्कर्षिणां पिण्डस्थं च महत्तरं च भवता निःक्षारतारं यशः॥
MSS_4700 आदाय मांसमखिलं स्तनवर्जमङ्गान् मां मुञ्च वागुरिक यामि कुरु प्रसादम्। सीदन्ति शष्पकवलग्रहणानभिज्ञा मन्मार्गवीक्षणपराः शिशवो मदीयाः॥
MSS_4701 आदाय वकुलगन्धान् अन्धीकुर्वन् पदे पदे भ्रमरान्। अयमेति मन्दमन्दं कावेरीवारिपावनः पवनः॥
MSS_4702 आदाय वारि परितः सरितां मुखेभ्यः किं तावदर्जितमनेन दुरर्णवेन। क्षारीकृतं च वडवादहने हुतं च पातालकुक्षिकुहरे विनिवेशितं च॥
MSS_4703 आदाय वारि यत एव जहाति भूयस् तत्रैव यः स जलदः प्रथमो जडानाम्। वान्तं प्रतीप्सति तदेव तदेव यस्तु स्रोतःपतिः स निरपत्रपसार्थवाहः॥
MSS_4704 आदाय विप्रस्वमपि नाशयेद् राज्यघातिनः। आदायास्थि दधीचेस्तु शक्रो दैत्यान् जघान हि॥
MSS_4705 आदायादाय मुक्तास्तदनु शिखिधियादाय माणिक्यवर्गं धूमभ्रान्तिं वहन्त्यः स्ववदनकमलामोदलुब्धालिवृन्दे। पक्तुं भिल्ल्यः प्रवृत्ताः सरभसमसकृद् यद्द्विषत्पत्तनेषु ब्रूमः किं कीर्तिपूरं धवलितवसुधं मल्लशाहस्य तस्य॥
MSS_4706 आदायामृतपूर्णमर्कचषकं शोणारविन्दप्रभे पाणाविन्द्रवधूर्विलोक्य च पुनस् तस्मिन् नभःश्यामिकाम्। चिक्षेपोपरि कोपतः परिजनेऽसंशोध्य दत्ता सुधेत्य् एनं तं शशिनं प्रशंसति जनस् तत्पाणिमुक्तार्जुनम्॥
MSS_4707 आदावघटितं कार्यं मध्ये सुघटितं मम। भूयो विघटितं भूयो भूयाद् घटयितुं प्रभुः॥
MSS_4708 आदावङ्कुरितं पुनः प्रतिपदं पत्रावृतं त्वां मुदा सौरभ्यस्फुरितप्रसूनकलितं दृष्ट्वाथ हृष्टोऽस्म्यहम्। किं ब्रूमः फलिते त्वयि द्रुततरं हा हन्त किम्पाक हे भूयो व्याकुलयन्ति कण्टकभराः सर्वत्र तत् किं ब्रुवे॥
MSS_4709 आदावञ्जनपुञ्जलिप्तवपुषां श्वासानिलोल्लासित- प्रोत्सर्पद्विरहानलेन च ततः संतापितानां दृशाम्। संप्रत्येव निषेकमश्रुपयसा देवस्य चेतोभुवो भल्लीनामिव पानकर्म कुरुते कामं कुरङ्गेक्षणा॥
MSS_4710 आदावप्युपचारचाटुविनयालंकारशोभान्वितं मध्ये चापि विचित्रवाक्यकुसुमैरभ्यर्चितं निष्फलैः। पैशुन्याविनयावमानमलिनं बीभत्समन्ते च यद् दूरे वोऽस्त्वकुलीनसंगतमसद्धर्मार्थमुत्पादितम्॥
MSS_4711 आदावादिपितामहस्य नियमव्यापारपात्रे जलं पश्चात् पन्नगशायिनो भगवतः पादोदकं पावनम्। भूयः शम्भुजटाविभूषणमणिर् जह्नोर्महर्षेरियं कन्या कल्मषनाशिनी भगवती भागीरथी दृश्यते॥
MSS_4712 आदावायुः परीक्षेत पश्चाल्लक्षणमुत्तमम्। आयुर्हीननराणां च लक्षणैः किं प्रयोजनम्॥
MSS_4713 आदावुत्सृज्य कार्याणि पश्चाच्च प्रार्थयन्ति ये। ते लोके हास्यतां यान्ति पलाण्डुहरणादिव॥
MSS_4714 आदावेव गजेन्द्रमौलिविलसद्दण्डा पताकावली पश्चाद् वारणराजधोरणिरतिप्रोद्दामयोधाश्रिता। उद्दण्डध्वजलाञ्छिताप्यथ घनीभूता रथानां ततिस् तत्पश्चात् तुरगावली विजयते योधैः समं सर्वतः॥
MSS_4715 आदावेव मनुष्येण वर्तितव्यं यथा क्षमम्। यथा नातीतमर्थं वै पश्चात्तापेन युज्यते॥
MSS_4716 आदिकवी चतुरास्यौ कमलजवल्मीकजौ वन्दे। लोकश्लोकविधात्रोर् ययोर्भिदा लेशमात्रेण॥
MSS_4717 आदितामजननाय देहिनाम् अन्ततां च दधतेऽनपायिने। बिभ्रते भुवमधः सदाथ च ब्रह्मणोऽप्युपरि तिष्ठते नमः॥
MSS_4718 आदितालो जयन्तः स्याच् छृङ्गाररससंयुतः। रुद्रसंख्याक्षरपदैर् आयुर्वृद्धिकरः परः। एक एव लघुर्यस्मिन्न् आदितालः स कथ्यते॥
MSS_4719 आदित्यचन्द्रहरिशंकरवासवाद्याः शक्ता न जेतुमतिदुःखकराणि यानि। तानीन्द्रियाणि बलवन्ति सुदुर्जयानि ये निर्जयन्ति भुवने बलिनस्त एके॥
MSS_4720 आदित्यचन्द्रावनिजज्ञजीवः शुक्रार्कपुत्रा अपि राहुकेतू। कुर्वन्तु नित्यं धनधान्यसौष्ठ्यं दीर्घायुरारोग्यशुभान्यमी वः॥
MSS_4721 आदित्यचन्द्रावनिलानलौ च द्यौर्भूमिरापो हृदयं यमश्च। अहश्च रात्रिश्च उभे च सन्ध्ये धर्मश्च जानाति नरस्य वृत्तम्॥
MSS_4722 आदित्यस्य गतागतैरहरहः संक्षीयते जीवितं व्यापारैर्बहुकार्यभारगुरुभिः कालो न विज्ञायते। दृष्ट्वा जन्मजराविपत्तिमरणं त्रासश् च नोत्पद्यते पीत्वा मोहमयीं प्रमादमदिरामुन्मत्तभूतं जगत्॥
MSS_4723 आदित्यस्य नमस्कारं ये कुर्वन्ति दिने दिने। जन्मान्तरसहस्रेषु दारिद्र्यं नोपजायते॥
MSS_4724 आदित्यस्योदयो गानं ताम्बूलं भारतीकथा। इष्टा भार्या सुमित्रं च अपूर्वाणि दिने दिने॥
MSS_4725 आदित्याः किं दशैते प्रलयभयकृतः स्वीकृताकाशदेशाः किं वोल्कामण्डलानि त्रिभुवनदहनायोद्यतानीति भीतैः। पायासुर्नारसिंहं वपुरमरगणैर्बिभ्रतः शार्ङ्गपाणेर् दृष्टा दृप्तासुरोरस्तलदरणगलद्रक्तरक्ता नखा वः॥
MSS_4726 आदित्यादपि नित्यदीप्तममृतप्रस्यन्दि चन्द्रादपि त्रैलोक्याभरणं मणेरपि तमःकाषं हुताशादपि। विश्वालोकि विलोचनादपि परब्रह्मस्वरूपादपि स्वान्तानन्दनमस्तु धाम जगतस्तोषाय सारस्वतम्॥
MSS_4727 आदित्यादिग्रहाः सर्वे नक्षत्राणि च राशयः। आयुः कुर्वन्तु ते नित्यं यस्यैषा जन्मपत्रिका॥
MSS_4728 आदित्याद्या ग्रहाः सर्वे यथा तुष्यन्ति दानतः। सर्वस्वेऽपि न तुष्येत जामाता दशमो ग्रहः॥
MSS_4728A आदित्याय तमः सृष्टं मेघाय ग्रीष्मशोषणम्। मार्गश्रमस् तु वृक्षाय दुःखिनस् तूपकारिणे॥
MSS_4729 आदित्योऽयं स्थितो मूढाः स्नेहं कुरुत मा भयम्। बहुरूपो मुहूर्तश्च जीवेतापि कदाचन॥
MSS_4730 आदिमत्स्यः स जयताद् यः श्वासोच्छ्वासितैर्जलैः। गगने विदधेऽम्भोधिं गगनं च महोदधौ॥
MSS_4731 आदिमध्यनिधनेषु सौहृदं सज्जने भवति नेतरे जने। छेदतापननिघर्षताडनैर् नान्यभावमुपयाति काञ्चनम्॥
MSS_4732 आदिमध्यान्तरहितं दशाहीनं पुरातनम्। अद्वितीयमहं वन्दे मद्वस्त्रसदृशं हरिम्॥
MSS_4733 आदिमध्यावसाने च नैव गच्छति विक्रियाम्। अत एव कुलीनानां नृपाः कुर्वन्ति संग्रहम्॥
MSS_4734 आदिराजयशोबिम्बम् आदर्शं प्राप्य वाङ्मयम्। तेषामसंनिधानेऽपि न स्वयं पश्य नश्यति॥
MSS_4735 आदीप्तवह्निसदृशैर्मरुतावधूतैः सर्वत्र किंशुकवनैः कुसुमावनम्रैः। सद्यो वसन्तसमयेन समागतेयं रक्तांशुका नववधूरिव भाति भूमिः॥
MSS_4736 आदीर्घेण चलेन वक्रगतिना तेजस्विना योगिना नीलाब्जद्युतिनाहिना वरमहं दृश्यो न तच्चक्षुषा। दष्टे सन्ति चिकित्सका दिशि दिशि प्रायेण धर्मार्थिनो मुग्धाक्षीक्षणवीक्षितस्य नहि मे वैद्यो न चाप्यौषधम्॥
MSS_4737 आदूरात् प्रतिपान्थमाहितदृशः प्रत्याशयोन्मीलति ध्वान्ते स्वान्तमहर्व्ययेऽपि न परावृत्तं कुरङ्गीदृशः। तस्या निःसहबाहुवल्लिविगलद्धम्मिल्लवद् भङ्गुर- ग्रीवं दीर्घमजीववत् प्रियसखीवर्गेण नीतं वपुः॥
MSS_4738 आदृतकुपितभवानी- कृतकरमालादिबन्धनव्यसनः। केलिकलाकलहादौ देवो वः शंकरः पायात्॥
MSS_4739 आदृता नखपदैः परिरम्भाश् चुम्बितानि घनदन्तनिपातैः। सौकुमार्यगुणसंभृतकीर्तिर् वाम एव सुरतेष्वपि कामः॥
MSS_4740 आ दृष्टिप्रसरात् प्रियस्य पदवीमुद्वीक्ष्य निर्विण्णया विश्रान्तेषु पथिष्वहःपरिणतौ ध्वान्ते समुत्सर्पति। गत्वैकं सशुचा गृहं प्रति पदं पान्थस्त्रियास्मिन् क्षणे मा भूदागत इत्यमन्दवलितग्रीवं पुनर्वीक्षितम्॥
MSS_4741 आदेयस्य प्रदेयस्य कर्तव्यस्य च कर्मणः। क्षिप्रमक्रियमाणस्य कालः पिबति तद्रसम्॥
MSS_4742 आदेहदाहं कुसुमायुधस्य विधाय सौन्दर्यकथादरिद्रम्। त्वदङ्गशिल्पात् पुनरीश्वरेण चिरेण जाने जगदन्वकम्पि॥
MSS_4743 आदौ कुलं परीक्षेत ततो विद्यां ततो वयः। शीलं धनं ततो रूपं देशं पश्चात् विवाहयेत्॥
MSS_4744 आदौ गृहीतपाणिः पश्चादारूढजघनकटिभागा। नखमुखलालनसुखदा सा किं रामास्ति नैव भोः पामा॥
MSS_4745 आदौ चित्ते ततः काये सतां संजायते जरा। असतां च पुनः काये नैव चित्ते कदाचन॥
MSS_4746 आदौ छायातिदीर्घापि प्राच्यामल्पतरा ततः। तथा मैत्र्यसतामादौ दीर्घाप्यल्पतरा भवेत्॥
MSS_4747 आदौ तद्धितकृत् स्नेहं कार्यं स्नेहमनन्तरम्। कृत्वा सधर्मवादं च मध्यस्थः साधयेद्धितम्॥
MSS_4748 आदौ तन्व्यो बृहन्मध्या विस्तारिण्यः पदे पदे। यायिन्यो न निवर्तन्ते सतां मैत्र्यः सरित्समाः॥
MSS_4749 आदौ तातो वरं पश्येत् ततो वित्तं ततः कुलम्। यदि कश्चिद् वरे दोषः किं धनेन कुलेन किम्॥
MSS_4750 आदौ तावद् व्यापारस्था यमवरुणधनदसदृशा भवन्त्यतिगर्विता मानोन्मत्ता दर्पोत्सिक्ताः परिभवहरणनिरता भवन्त्यतिदारुणाः। भ्रष्टास्तेभ्यो व्यापारेभ्यो हतिनिगडनियतचरणास् तथा लगुडार्दिता लम्बैः कूर्चैर्दीनैर्वक्त्रैर्मुनय इव शमदमरता भवन्त्यतिभद्रकाः॥
MSS_4751 आदौ तु मन्दमन्दानि मध्ये समरसानि च। अन्ते स्नेहायमानानि संगतान्युत्तमैः सह॥
MSS_4752 आदौ तु रमणीयानि मध्ये तु विरसानि च। अन्ते वैरायमाणानि संगतानि खलैः सह॥
MSS_4753 आदौ दर्शयति नतिं यान्ती यान्ती समुन्नतिं धत्ते। अनुकूलापि वराही चिरेण तुच्छं फलं धत्ते॥
MSS_4754 आदौ धर्मे प्रमाणं विविधविधिभिदाशेषतां च प्रयुक्तिं पौर्वापर्याधिकारौ तदनु बहुविधं चातिदेशं तथोहम्। बाधं तन्त्रं प्रसङ्गं नयमनयशतैः सम्यगालोचयद्भ्यो भिन्ना मीमांसकेभ्यो विदधति भुवि के सादरं वेदरक्षाम्॥
MSS_4755 आदौ नमस्कृतिः पश्चाद् आशंसावचनानि च। सुभाषितप्रशंसा च कविकाव्यस्तुतिस् ततः॥
MSS_4756 आदौ नम्रस् ततह् स्तब्धः कार्यकाले च निष्ठुरः। कृते कार्ये पुनर्नम्रः शिश्नतुल्यो वणिग्जनः॥
MSS_4757 आदौ नम्राः पुनर्वक्राः स्वीयकार्येषु तत्पराः। कार्यान्ते च पुनर्वक्राः काण्वास्तु प्राणघातकाः॥
MSS_4758 आदौ न वाप्रणयिनां प्रणयो विधेयो दत्तोऽथवा प्रतिदिनं परिपोषणीयः। उत्क्षिप्य यत् क्षिपति तत् प्रकरोति लज्जां भूमौ स्थितस्य पतनाद् भयमेव नास्ति॥
MSS_4759 आदौ नेच्छति नोज्झति स्मरकथां व्रीडाविमिश्रालसा मध्ये ह्रीपरिवर्जिताभ्युपरमे लज्जाविनम्रानना। भावैर्नैकविधैः करोत्यभिनयं भूयश्च या सादरा बुद्ध्वा पुंप्रकृतिं यानुचरति ग्लानेतरैश्चेष्टितैः॥
MSS_4760 आदौ पत्रविचित्रितः पुनरसौ मुग्धप्रसूनाङ्कितः पश्चात् स्निग्धफलोद्गमे घनरसैः सिक्तो मया सर्वतः। दानोन्मत्तदुरन्तवारणकटीसंघट्टनैः केवलं सोऽयं घूर्णित एव दैववशतो माकन्दभूमीरुहः॥
MSS_4761 आदौ प्रेमकषायिता हरमुखव्यापारलोला शनैर् व्रीडाभारविधूर्णिता मुकुलिता धूमोद्गमव्याजतः। पत्युः संमिलिता दृशा सरभसव्यावर्तनव्याकुला पार्वत्याः परिणीतिमङ्गलविधौ दृष्टिः शिवायास्तु वः॥
MSS_4762 आदौ बुध्येत पणितः पणमानश्च कारणम्। ततो वितर्क्योभयतो मतः श्रेयस् ततो व्रजेत्॥
MSS_4763 आदौ मज्जनचीरहारतिलकं नेत्राञ्जनं कुण्डलं नासामौक्तिकमालतीविकरणं झंकारकं नूपुरम्। अङ्गे चन्दनचर्चितं मणिगणः क्षुद्रावलिर्घण्टिका ताम्बूलं करकङ्कणं चतुरता शृङ्गारकाः षोडश॥
MSS_4764 आदौ माता गुरोः पत्नी ब्रह्मणी राजपत्निका। धेनुर्धात्री तथा पृथ्वी सप्तैता मातरः स्मृताः॥
MSS_4765 आदौ मानपरिग्रहेण गुरुणा दूरं समारोपिता पश्चात्तापभरेण तानवकृता नीता परं लाघवम्। उत्सङ्गान्तरवर्तिनामनुगमात् संपीडिता गामिमां सर्वाङ्गप्रणयप्रियामिव तरुच्छाया समालम्बते॥
MSS_4766 आदौ यादोनिवासोक्तिः पारावारवरोक्तयः। क्षीरनीरनिधेरुक्तिर् नद्युक्तिर्जाह्नव्युक्तयः॥
MSS_4767 आदौ रक्तं पुना रक्तं मध्य उज्ज्वलभास्वरम्। दुर्निरीक्ष्यप्रभावं तं दृश्यं द्रष्टारमाश्रये॥
MSS_4768 आदौ राजेत्यधीराक्षि पार्थिवः कोऽपि गीयते। सनातनश्च नैवासौ राजा नापि सनातनः॥
MSS_4769 आदौ रूपविनाशिनी कृशकरी कामस्य विध्वंसिनी प्रज्ञामान्द्यकरी तपःक्षयकरी धर्मस्य निर्मूलिनी। पुत्रभ्रातृकलत्रभेदनकरी लज्जाङ्कुरच्छेदिनी सा मां पीडति सर्वदोषजननी प्राणापहन्त्री क्षुधा॥
MSS_4770 आदौ रूपविनाशिनी कृशकरी कामाङ्कुरच्छेदिनी पुत्रामित्रकलत्रभेदनकरी गर्वाङ्कुरच्छेदिनी। कामं मन्दकरी तपःक्षयकरी धर्मस्य निर्मूलनी सा मां संप्रति सर्वरोगजननी प्राणापहन्त्री क्षुधा॥
MSS_4771 आदौ लज्जयति कृतं मध्ये परिभवति रिक्तमवसाने। खलसंगतस्य कथयत यदि सुस्थितमस्ति किंचिदपि॥
MSS_4772 आदौ वरं निर्धनत्वं धनिकत्वमनन्तरम्। तथादौ पादगमनं यानगत्वमनन्तरम्। सुखाय कल्पते नित्यं दुःखाय विपरीतकम्॥
MSS_4773 आदौ वितत्य चरणौ विनमय्य कण्ठम् उत्थाप्य वक्त्रमभिहत्य मुहुश्च वत्साः। मात्रा विवर्तितमुखं मुखलिह्यमान- पश्चार्धसुस्थमनसः स्तनमुत्पिबन्ति॥
MSS_4774 आदौ विस्मयनिस्तरङ्गमनु च प्रेङ्खोलितं साध्वसैर् व्रीडानम्रमथ क्षणं प्रविकसत्तारं दिदृक्षारसैः। आकृष्टं सहजाभिजात्यकलनात् प्रेम्णा पुरह् प्रेरितं चक्षुर्भूरि कथंकथंचिदगमत् प्रेयांसमेणीदृशः॥
MSS_4775 आदौ वेश्या पुनर्दासी पश्चाद् भवति कुट्टिनी। सर्वोपायपरिक्षीणा वृद्धा नारी पतिव्रता॥
MSS_4776 आदौ हालाहलहुतभुजा दत्तहस्तावलम्बो बाल्ये शंभोर्निटिलमहसा बद्धमैत्रीनिरूढः। प्रौढो राहोरपि मुखविषेणान्तरङ्गीकृतो यः सोऽयं चन्द्रस् तपति किरणैर्मामिति प्राप्तमेतम्॥
MSS_4777 आद्यः कोपस्तदनु मदनस्त्वद्वियोगस् तृतीयः शान्त्यै दूतीवचनमपरः पञ्चमः शीतभानुः। इत्थं बाला निरवधि परं त्वां फलं प्रार्थयन्ती हा हा पञ्चज्वलनमधुना सेवते योगिनीव॥
MSS_4778 आद्यः प्रवेशसमयः स कलेर्युगस्य प्राप्तस्तिरस्कृतबहूदकहंससार्थः। आहूय सादरतया तपसोऽन्ति मेऽह्नि काणो द्विजः प्रतिगृहं बत यत्र पूज्यः॥
MSS_4779 आद्यकालिकया बुद्ध्या दूरे श्व इति निर्भयाः। सर्वभक्षा न पश्यन्ति कर्मभूमिं विचेतसः॥
MSS_4780 आद्यन्तौ च तदाद्यन्तौ तदाद्यन्तौ च मध्यमौ। वह्नीन्दुवायुवरुणपुत्रौ पितृसमप्रभौ॥
MSS_4781 आद्याद्यस्य गुणं तेषाम् अवाप्नोति परः परः। यो यो यावतिथश्चैषां स स तावद् गुणः स्मृतः॥
MSS_4782 आद्यूनस्तमसां चकोररमणीरागाब्धिमन्थाचलो जीवातुर्जलजस्य वासवदिशाशैलेन्द्रचूडामणिः। आदेष्टा श्रुतिकर्मणां कुमुदिनीशोकाग्निपूर्णाहुतिर् देवः सोमरसायनं विजयते विश्वस्य बीजं रविः॥
MSS_4783 आद्ये जग्मुषि ताम्रचूडरटिते श्रोत्रं प्रबुद्धा जवात् किंचिद् वासवदिङ्मुखं प्रविकसद् दृष्ट्वा गवाक्षाध्वना। संत्रासेन समीरिता प्रियतमप्रेम्णा च रुद्धा शनैर् उत्थानोपनिवेशनानि कुरुते तल्पे मुहुः पांसुला॥
MSS_4784 आद्येन हीना जलधावदृश्यं मध्येन हीनं भुवि वर्णनीयम्। अन्तेन हीनं ध्वनते शरीरं हेमाभिधः स श्रियमातनोतु॥
MSS_4785 आद्ये बद्धा विरहदिवसे या शिखा दाम हित्वा शापस्यान्ते विगलितशुचा या मयोद्वेष्टनीया। स्पर्शक्लिष्टामयमितनखेनासकृत् सारयन्तीं गण्डाभोगात् कठिनविषयामेकवेणीं करेण॥
MSS_4786 आद्ये यामे तु शङ्खः स्यान् महाशङ्खो द्वितीयके। पद्मस्तृतीयके यामे महापद्मश् चतुर्थके॥
MSS_4787 आद्यैर्मद्विहितैः पद्यैः कियद्भिरपरैरपि। युता पद्धतिरेषास्तु सज्जनानन्ददायिनी॥
MSS_4788 आद्योऽध्रुवस् ततो मण्ठः प्रतिमण्ठो निसारुकः। अडतालस् ततो राग एकताली च संमता॥
MSS_4789 आद्योऽन्तस्थोऽप्यनन्तं दिशति फलमसावद्वितीयं द्वितीयस् तार्तीयीकः पवर्गप्रकृतिरपि बलेनापवर्गं प्रसूते। तुर्यश्चातुर्यभाजां विसृजति चतुरः श्रोत्रपान्थः पुमर्थान् राम त्वन्नामवर्णा जगति कतिपयं कौतुकं तन्वते न॥
MSS_4790 आ द्वीपात् परतोऽप्यमी नृपतयः सर्वे समभ्यागताः कन्येयं कलधौतकोमलरुचिः कीर्तेश्च लाभः परः। नाकृष्टं न च टङ्कितं न नमितं नोत्थापितं स्थानतः केनापीदमहो महद् धनुरिदं निर्वीरमुर्वीतलम्॥
MSS_4791 आधत्ते दनुसूनुसूदनभुजाकेयूरवज्राङ्कुर- व्यूहोल्लेखपदावलीवलिमयैरङ्गैर्मुदं मन्दरः। आधारीकृतकूर्मपृष्ठकषणप्रक्षीणमूलोऽधुना जानीमः परतः पयोधिमथनादुच्चैस्तरोऽयं गिरिः॥
MSS_4792 आधर्मिकः कदर्यो गुणविमुखः परुषवागनेकमतिः। भुङ्क्ते संपदमीदृग् ब्रूत नृकारः किमस्ति दैवं वा॥
MSS_4793 आधातुं विनयं निरागसि नरे कुप्यन्तु नामेश्वरास् तेन स्वाशयशुद्धिरेव सुकरा प्रायः प्रभूणां पुरः। मिथ्यामानिनि मन्यसे यदि तदा नित्यं मनोवर्तिनी ध्याता तामरसाक्षि चित्रपटके का वा त्वदन्या मया॥
MSS_4794 आधातुर्भुवनं तदेतदखिलं चक्षुष्मदाकीटकाद् दिव्यं चक्षुरनन्यलभ्यमुभयत्रास्ते परं दुःसहम्। फाले भूतपतेर्मनोभवमुखक्षुद्रक्षयोज्जागरं बाणे च प्रतिराजदर्पदलनं बल्लालपृथ्वीपतेः॥
MSS_4795 आधाय कोमलकराम्बुजकेलिनालीम् आलीसमाजमधिकृत्य समालपन्ती। मन्दस्मितेन मयि साचिविलोकितेन चेतश्चकोरनयना चुलुकीचकार॥
MSS_4796 आधाय दुग्धकलशे मन्थानं श्रान्तदोर्लता गोपी। अप्राप्तपारिजाता दैवे दोषं निवेशयति॥
MSS_4797 आधाय द्रुतमाकृतेरुपशमाद् विश्वासनं संनिधौ एकैकं शफरं बकोटकपटाचार्यो जिघृक्षन् मुहुः। औदासीन्यनिवेदनाय निदधद् दिक्षु क्षणं चक्षुषी चञ्च्वा किञ्च परामृशन् वपुरयं गाम्भीर्यमभ्यस्यति॥
MSS_4798 आधाय मूर्धनि वृथैव भरं महान्तं मूर्खा निमज्जथ कथं भवसागरेऽस्मिन्। विन्यस्य भारमखिलं पदयोर्जनन्या विस्रब्धमुत्तरत पल्वलतुल्यमेनम्॥
MSS_4799 आधारः कन्दमित्युक्तं स्वाधिष्ठानं च जन्मभूः। नाभिस्तु मणिपूराख्यं हृदयं विद्ध्यनाहतम्॥
MSS_4800 आधारजन्मभूतानि हृत्कण्ठस्तालुनासिके। भ्रूमध्ये मस्तकद्वारं दशस्थानेषु धारणा॥
MSS_4801 आधाराय धरावकाशविधयेऽप्याकाशमालोकने भास्वानात्ममहत्त्वसाधनविधावन्ये गुणाः केचन। इत्यस्मिन्नुपकारकारिणि सदा वर्गे परं दुस्त्यजे दैन्यव्रीडकलङ्कमुज्झतु कथं चेतो महाचेतसाम्॥
MSS_4802 आधारे हृदये शिखापरिसरे संधाय मेधामयि त्रेधा बीजतनूमनूनकरुणापीयूषकल्लोलिनीम्। त्वां मातर्जपतो निरङ्कुशनिजाद्वैतामृतास्वादन- प्रज्ञाम्भश्चुलुकैः स्फुरन्तु पुलकैरङ्गानि तुङ्गानि मे॥
MSS_4803 आधिक्यादधरसुधा स्खलेदिति प्राप्तशङ्कया विधिना। रचितं तदुपष्टम्भे चिबुकं पाटीरमादधता॥
MSS_4804 आधिक्षामां विरहशयने संनिकीर्णैकपार्श्वां प्राचीमूले तनुमिव कलामात्रशेषां हिमांशोः। नीता रात्रिः क्षण इव मया सार्धमिच्छारतैर्या तामेवोष्णैर्विरहमहतीमश्रुभिर्यापयन्तीम्॥
MSS_4805 आधिव्याधिपरीताय अद्य श्वो वा विनाशिने। को हि नाम शरीराय धर्मापेतं समाचरेत्॥
MSS_4806 आधिव्याधिशतैर्वयस्यतितरामारोग्यमुन्मूल्यते लक्ष्मीर्यत्र पतत्रिवच् च विवृतद्वारा इव व्यापदः। जातं जातमवश्यमाशु विवशं मृत्युः करोत्यात्मसात् तत् किं नाम निरङ्कुशेन विधिना यन् निर्मितं सुस्थिरम्॥
MSS_4807 आधूतकेसरो हस्ती तीक्ष्णशृङ्गस्तुरङ्गमः। गुरुसारोऽयमेरण्डो निःसारः खदिरद्रुमः॥
MSS_4808 आधूतसस्वेदकरोत्पलायाः स्मितावगूढप्रतिकूलवाचः। प्रियो विहायाधरमायताक्ष्याः पपौ चिराय प्रतिषेधमेव॥
MSS_4809 आ धूमाद् विनिवर्तन्ते सुहृदो बान्धवैः सह। येन तत् सह गन्तव्यं तत् कर्म सुकृतं कुरु॥
MSS_4810 आधोरणाङ्कुशभयात् करिकुम्भयुग्मं जातं पयोधरयुगं हृदयेऽङ्गनानाम्। तत्रापि वल्लभनखक्षतभेदभिन्नं नैवान्यथा भवति यल्लिखितं विधात्रा॥
MSS_4811 आधोरणानां गजसंनिपाते शिरांसि चक्रैर्निशितैः क्षुराग्रैः। हृतान्यपि श्येननखाग्रकोटि- व्यासक्तकेशानि चिरेण पेतुः॥
MSS_4812 आध्मातोद्धतदाववह्निसुहृदः कीर्णोष्णरेणूत्कराः संतप्ताध्वगमुक्तखेदविषमश्वासोष्मसंवादिनः। तृष्णार्ताजगरायतास्यकुहरक्षिप्रप्रवेशोत्क् अटाः भ्रूभङ्गैरिव तर्जयन्ति पवनाः प्लुष्टस्थलीकज्जलैः॥
MSS_4813 आननं मृगशावाक्ष्या वीक्ष्य लोलालकावृतम्। भ्रमद्भ्रमरसंभारं स्मरामि सरसीरुहम्॥
MSS_4814 आननर्त पुरा शंभुर् गोविन्दो रासकृत्तथा। ब्रह्मा पशुत्वमापन्नः स्त्रीभिः को न विडम्बितः॥
MSS_4815 आननस्य मम चेदनौचिती निर्दयं दशनदंशदायिनः। शोध्यते सुदति वैरमस्य तत् किं त्वया वद विदश्य नाधरम्॥
MSS_4816 आननानि हरिणीनयनानाम् अद्भुतानि च समीक्ष्य जगत्याम्। लज्जयेव घनमण्डललीनो मन्दमन्दमहहेन्दुरुदेति॥
MSS_4817 आननेन्दुशशलक्ष्म कपोले सादरं विरचितं तिलकं यत्। तत्प्रिये विरचितावधिभङ्गे धौतमीक्षणजलैस्तरलाक्ष्याः॥
MSS_4818 आननैर्विचकसे हृषिताभिर् वल्लभानभि तनूभिरभावि। आर्द्रतां हृदयमाप च रोषो लोलति स्म वचनेषु वधूनाम्॥
MSS_4819 आनन्दं कुमुदादीनाम् इन्दुः कन्दलयन्नयम्। लङ्घयत्यम्बराभोगं हनूमानिव सागरम्॥
MSS_4820 आनन्दं कृतमेव कैरवकुलं प्रोल्लासितो वारिधिः संतापं तपनोपलस्य शमितः कान्त्या दिशोऽलंकृताः। एतेनाभ्युदयेन चन्द्र भवता त्रैलोक्यमाप्यायितं कैवल्यं कमलस्य दैवघटितं नात्रापि निन्द्यो भवान्॥
MSS_4821 आनन्दं दधति मुखे करोदकेन श्यामाया दयिततमेन सिच्यमाने। ईर्ष्यन्त्या वदनमसिक्तमप्यनल्प- स्वेदाम्बुस्नपितमजायतेतरस्याः॥
MSS_4822 आनन्दं विदुषां तनोति तनुते कर्णज्वरं विद्विषां श्रीमानादिवराहपादसरसीजन्म प्रणामं मुहुः। सद्बन्धुर्गुणसिन्धुरन्धलगुडो धर्मस्य वर्त्मावनेः श्रीमल्लक्ष्मणसेनदक्षिणभुजादण्डोऽपि दण्डे कटुः॥
MSS_4823 आनन्दं सदनं सुताश्च सुधियः कान्ता न दुर्भाषिणी सन्मित्रं सुधनं स्वयोषिति रतिश्चाज्ञापराः सेवकाः। आतिथ्यं शिवपूजनं प्रतिदिनं मिष्टान्नपानं गृहे साधोः सङ्गमुपासते च सततं धन्यो गृहस्थाश्रमः॥
MSS_4824 आनन्दकन्दमकरन्दकरम्बितानि पङ्केरुहाणि परिहृत्य समागतस् त्वम्। सौरभ्यसारि सहकारि तथा विधेयं येनोपहासविषयो न भवेद् द्विरेफः॥
MSS_4825 आनन्दकन्दमखिलश्रुतिसारमेकम् अध्यात्मदीपमतिदुस्तरमञ्जनाभम्। आकृष्य सान्द्रकुचयोः परिरभ्य कामं संप्राप्य गोपवनिता बत पुण्यपुञ्जाः॥
MSS_4826 आनन्दकारि मदनज्वरदर्पहारि पीयूषपङ्कपरिहासरसानुकारि। प्रेमप्रसारि परमाभ्युदयानुकारि वामभ्रुवां हरति किं न मनो विकारि॥
MSS_4827 आनन्द क्वचिदञ्च मुञ्च हृदयं चातुर्य धैर्य त्वया स्थेयं क्वेति विचार्यतां रसिकते निर्याहि पर्याकुला। रक्ताम्भोजपरीतषट्पदनदत्पक्षोपमानक्षम- क्षुभ्यत्पक्ष्मचलाचलेक्षणयुगं पश्यामि तस्या मुखम्॥
MSS_4828 आनन्दजः शोकजमश्रु बाष्पस् तयोरशीतं शिशिरो बिभेद। गङ्गासरय्वोर्जलमुष्णतप्तं हिमाद्रिनिस्यन्द इवावतीर्णः॥
MSS_4829 आनन्दताण्डवपुरे द्रविडस्य गेहे चित्रं वसिष्ठवनितासममाज्यपात्रम्। विद्युल्लतेव परिनृत्यति तत्र दर्वी धारां विलोकयति योगबलेन सिद्धः॥
MSS_4830 आनन्दधामनि चिदेकरसेऽद्वितीये तस्मिन् पदेऽस्तु मम चित्तमगोचरेऽपि। यत् सद्व्रजस्थितिजुषां सुहृदां कुमारा- दीनामधीनमिव गोचरतामुपैति॥
MSS_4831 आनन्दबाष्परोमाञ्चौ यस्य स्वेच्छावशंवदौ। किं तस्य साधनैरन्यैः किंकराः सर्वपार्थिवाः॥
MSS_4832 आनन्दममन्दमिमं कुवलयदललोचने ददासि त्वम्। विरहस्त्वयैव जनितस् तापयतितरां शरीरं मे॥
MSS_4833 आनन्दमात्रमकरन्दमनन्तगन्धं योगीन्द्रसुस्थिरमिलिन्दमपास्तबन्धम्। वेदान्तसूर्यकिरणैकविकासशीलं हेरम्बपादशरदम्बुजमानतोऽस्मि॥
MSS_4834 आनन्दमादधतमायतलोचनानाम् आनीलमावलितकन्धरमात्तवंशम्। आपादमा मुकुटमाकलितामृतौघम् आकारमाकलयताममुमन्तरं नः॥
MSS_4835 आनन्दमिश्रमदनज्वरदीपनानि गाढानुरागरसवन्ति तदा तदा च। स्नेहाङ्कनानि मम मुग्धदृशश्च कण्ठे कष्टं स्मरामि तव तानि गतागतानि॥
MSS_4836 आनन्दमुग्धनयनां श्रियमङ्कभित्तौ बिभ्रत् पुनातु भवतो भगवान् नृसिंहः। यस्यावलोकनविलासवशादिवासीद् उत्सन्नलाञ्छनमृगः कमलामुखेन्दुः॥
MSS_4837 आनन्दमृगदावाग्निः शीलशाखिमदद्विपः। ज्ञानदीपमहावायुर् अयं खलसमागमः॥
MSS_4838 आनन्दयति कोऽत्यर्थं सज्जनानेव भूतले। प्रबोधयति पद्मानि तमांसि च निहन्ति कः॥
MSS_4839 आनन्दयति सत्त्वानि यो हि मङ्गलमञ्जुवाक्। निन्दामेष्यति लोके सः परवाक्यनिगूहकः॥
MSS_4840 आनन्दयन्तमरविन्दवनानि धूपैर् उद्वेजयन्तमसकृन्नवकैरवाणि। प्रक्षालयन्तमभितो भुवनानि धाम्ना भास्वन्तमन्तकमहं विपदां भजामि॥
MSS_4841 आनन्दयन्ति मदयन्ति विषादयन्ति यूनां मनांसि तव यानि विलोकनानि। किं मन्त्रमावहसि तादृशमौषधं वा किं वा कृशोदरि दृशोरियमेव रीतिः॥
MSS_4842 आनन्दयन्ति युक्त्या ताः सेविता घ्नन्ति चान्यथा। दुर्विज्ञेयाः प्रकृत्यैव तस्माद् वेश्या विषोपमाः॥
MSS_4843 आनन्दसिन्धुरतिचापलशालिचित्त- संदाननैकसदनं क्षणमप्यमुक्ता। या सर्वदैव भवता तदुदन्तचिन्ता तान्तिं तनोति तव संप्रति धिग्धिगस्मान्॥
MSS_4844 आनन्दसुन्दरपुरन्दरमुक्तमाल्यं मौलौ हठेन निहितं महिषासुरस्य। पादाम्बुजं भवतु मे विजयाय मञ्जु- मञ्जीरशिञ्जितमनोहरमम्बिकायाः॥
MSS_4845 आनन्दस्तिमिताः समाधिषु मुखे गौर्या विलासालसाः संभ्रान्ताः क्षणमद्भुताः क्षणमथ स्मेरा निजे वैकृते। क्रूराः कृष्टशरासने मनसिजे दग्धे घृणाकूणितास् तत्कान्तारुदितेश्रुपूरतरलाः शंभोर्दृशः पान्तु वः॥
MSS_4846 आनन्दस्रुतिरात्मनो नयनयोरन्तःसुधाभ्यञ्जनं प्रस्तारः प्रणयस्य मन्मथतरोः पुष्पं प्रसादो रतेः। आलानं हृदयद्विपस्य विषयारण्येषु संचारिणो दंपत्योरिह लभ्यते सुकृततः संसारसारः सुतः॥
MSS_4847 आनन्दानतमीलिताक्षियुगलं किं त्वं मुधा तिष्ठसि ज्ञातोऽसि प्रकटप्रकम्पपुलकैरङ्गैः स्थितं मुग्धया। मुञ्चैनां जड किं न पश्यसि गलद्वाष्पाम्बुधौताननां सख्यैवं गदिते विमुच्य रभसात् कण्ठे विलग्नो मया॥
MSS_4848 आनन्दाय च विस्मयाय च मया दृष्टोऽसि दुःखाय वा वैतृष्ण्यं तु ममापि संप्रति कुतस्त्वद्दर्शने चक्षुषः। त्वत्सांगत्यसुखस्य नास्मि विषयस्तत्किं वृथा व्याहृतैर् अस्मिन् विश्रुतजामदग्न्यदमने पाणौ धनुर्जृम्भताम्॥
MSS_4849 आनन्दाय सतां भूयात् सुभाषितमिदं मम। पृथक्पद्धतिसंमिश्रपरिच्छेदैर्मनोरमम्॥
MSS_4850 आनन्दाश्रु प्रवृत्तं मे कथं दृष्ट्वैव कन्यकाम्। अक्षि मे पुष्परजसा वातोद्धूतेन दूषितम्॥
MSS_4851 आनन्दिनी रोदिति वा निकामं या दुःखिता हास्यरसं विधत्ते। रक्ता विरक्ता विरता रता च दुर्लक्ष्यचित्ता खलु वाणिनी या॥
MSS_4852 आनन्देन यशोदया समदनं गोपाङ्गनाभिश्चिरं साशङ्कं बलविद्विषा सकुसुमं सिद्धैः पृथिव्याकुलम्। सेर्ष्यं गोपकुमारकैः सकरुणं पौरैः सुरैः सस्मितं यो दृष्टः स पुनातु वो मधुरिपुः प्रोत्क्षिप्तगोवर्धनः॥
MSS_4853 आनन्दोद्गतबाष्पपूरपिहितं चक्षुः क्षमं नेक्षितुं बाहू स्वेदितयैव कम्पविधुरौ शक्तौ न कण्ठग्रहे। वाणी साध्वसगद्गदाक्षरपदा संक्षोभलोलं मनः सत्यं यत् प्रियसंगमोऽपि सुचिराज्जातो वियोगायते॥
MSS_4854 आनन्दोर्मिव्यतिकरदरस्मेरसंसक्तपक्ष्म प्रेमोद्गारप्रवणमसृणारेचितस्निग्धतारम्। अन्तश्चिन्ताभरपरिचयाकुञ्चितभ्रूलतान्तं चक्षुश्चेतो हरति हरिणीलोचनायाः तदेतत्॥
MSS_4855 आनम्राः स्तबकभरेण पल्लविन्यः शोभन्ते कति न लताः परागपूर्णाः। आमोदे मधुनि च मार्दवे च तासां यो भेदः स खलु मधुव्रतैकवेद्यः॥
MSS_4856 आनम्रास्याः पिहितवदना चित्तमध्ये निरीक्ष्ये मानारम्भः सुमुखि सफलो मामकीनः कथं स्यात्। यस्यां यस्यां दिशि दिशि मुखं मानतोऽहं नयामि तस्यां तस्यां सजलजलदश्यामलो नन्दसूनुः॥
MSS_4857 आनयति पथिकतरुणं हरिण इह प्रापयन्निवात्मानम्। उपकलमगोऽपि कोमल- कलमावलिकवलनोत्तरलः॥
MSS_4858 आ नाभेः सरसि नतभ्रुवावगाढे चापल्यादथ पयसस् तरङ्गहस्तैः। उच्छ्रायि स्तनयुगमध्यरोहि लब्ध- स्पर्शानां भवति कुतोऽथवा व्यवस्था॥
MSS_4859 आनाम्य फलिनीं शाखां पक्वं पक्वं प्रशातयेत्। फलार्थोऽयं समारम्भो लोके पुंसां विपश्चिताम्॥
MSS_4860 आनायमिव मत्स्यानां पञ्जरं शकुनेरिव। समस्तपाशं मूढस्य बन्धनं वामलोचना॥
MSS_4861 आनीता नटवन्मया तव पुरः श्रीराम या भूमिका व्योमाकाशखखांबराब्धिवसवस् त्वत्प्रीतयेऽद्यावधि। प्रीतो यर्हि निरीक्षणात् त्वमधुना यत् प्रार्थितं देहि मे नो चेद् ब्रूहि कदापि मानय पुनर्मामीदृशीं भूमिकाम्॥
MSS_4862 आनीता शयनाङ्गने प्रियसखीवृन्दैः कथंचिच्छलाच् चित्राक्रान्तकुरङ्गिकेव विगलन्नेत्राम्बुधाराततिः। बाष्पोद्वासमुखी विधूनितकरा निक्षेपिताङ्घ्रिद्वया विष्वग्वेल्लितकुन्तला नववधूर्भाग्येन संभुज्यते॥
MSS_4863 आनीतैरिषुकार कारणमिह श्लाघ्यैः किमेभिः शरैः प्रख्यातामपि किं न पामरपुरीमेतां पुरः पश्यसि। दात्रं पात्रमिति ब्रवीति कुरुते स्तोत्राणि तोत्रे रसं धत्ते यत्र हले कुतूहलमपि ग्रामीणकग्रामणीः॥
MSS_4864 आनीतो मलयाचलान्मलयजो रत्नस्थले रोपितः पीयूषेण परिप्लुतः प्रतिदिनं यत्नेन संवर्द्धितः। आरब्धं यदि तेन सौरभभरैर्भूमण्डलं वासितुं तस्मिन्नेव दिने विधातृवशतो वज्रेण चूर्णीकृतः॥
MSS_4865 आनीयते शरीरेण क्षीणोऽपि विभवः पुनः। विभवः पुनरानेतुं शरीरं क्षीणमक्षमः॥
MSS_4866 आनीलचूचुकशिलीमुखमुद्गतैक- रोमावलीविपुलनालमिदं प्रियायाः। उत्तुङ्गसंगतपयोधरपद्मयुग्मं नाभेरधः कथयतीव महानिधानम्॥
MSS_4867 आनीलां करपल्लवैरपनयन्नच्छां तमःकञ्चुकीम् आशां संप्रति वासवीमनुसरन्नक्षीणरागः शशी। अस्याश्च स्तनसङ्गिनीमिव वहन्नङ्गेन कस्तूरिकाम् आलिङ्गत्ययमादरेण रजनीमर्धोन्मिषत्तारकाम्॥
MSS_4868 आनुकूल्येन दैवस्य वर्तितव्यं सुखार्थिना। दुस्तरं प्रतिकूलं हि प्रतिस्रोत इवाम्भसः॥
MSS_4869 आनृशंस्यं क्षमा सत्यम् अहिंसा दम आर्जवम्। प्रीतिः प्रसादो माधुर्यं मार्दवं च यमा दश॥
MSS_4870 आनृशंस्यं परो धर्मः क्षमा च परमं बलम्। आत्मज्ञानं परं ज्ञानं न सत्याद् विद्यते परम्॥
MSS_4871 आनृशंस्यं परो धर्मः सर्वप्राणभृतां मतः। तस्माद् राजानृशंस्येन पालयेत् कृपणं जनम्॥
MSS_4872 आनृशंस्यमनुक्रोशः श्रुतं शीलं दमः शमः। राघवं शोभयन्त्येते षड्गुणाः पुरुषोत्तमम्॥
MSS_4873 आनेतुं न गता किमु प्रियसखी भीतो भुजङ्गात् किमु क्रुद्धो वा प्रतिषेधवाचि किमसौ प्राणेश्वरो वर्तते। इत्थं कर्णसुवर्णकेतकरजःपातोपघातच्छलाद् अक्ष्णोः कापि नवोढनीरजमुखी बाष्पोदकं मुञ्चति॥
MSS_4874 आन्तरमपि बहिरिव हि व्यञ्जयितुं रसमशेषतः सततम्। असती सत्कविसूक्तिः काचघटीति त्रयं वेद॥
MSS_4875 आन्तरे चैव बाह्ये च राजा यश्चैव सर्वदा। आदिष्टो नैव कम्पेत स राजवसतिं वसेत्॥
MSS_4876 आन्तरेभ्यः परान् रक्षेत् परेभ्यः पुनरान्तरान्। परान् परेभ्यः स्वान् स्वेभ्यः सर्वान् रक्षेत सर्वदा॥
MSS_4877 आन्दोलनैर्मद्वपुषा लगन्तीं स्मरामि वेणीं पुरुषायितायाः। समाचरन्त्याः सुरतोपदेशं तस्याः कशावल्लिमिव प्रियायाः॥
MSS_4878 आन्दोलयन् गिरिनिकुञ्जकरञ्जराजीर् नाजीगणः कलभ कंचन पौरुषेण। ईषत्समुन्मिषितलोचनकोण एव कण्ठीरवे किमिति जीवितमुज्जहासि॥
MSS_4879 आन्दोलयन्ती वपुरायताक्षी हिन्दोलिकायां कनकाङ्गयष्टिः। अतर्कि लोकैर्गगनान्तरस्था स्वर्देवतेवाखिलरूपरम्या॥
MSS_4880 आन्दोलयस्यविरतं गगनार्कमङ्के तारागणं च शशिनं च तथेतराणि। तेजांसि भासुरतडित्प्रभृतीनि साधो चित्रं तथापि न जहासि यदान्ध्यमन्तः॥
MSS_4881 आन्दोललोलकेशीं चलकाञ्चीकिङ्किणीगणक्वणिताम्। स्मरसि पुरुषायितां तां स्मरचामरचिह्नयष्टिमिव॥
MSS_4882 आन्ध्रत्वमान्ध्रभाषा च प्राभाकरपरिश्रमः। तत्रापि याजुषी शाखा नाल्पस्य तपसः फलम्॥
MSS_4883 आन्ध्री प्रीतिनिबन्धनैकनिपुणा लाटी विदग्धप्रिया कर्णाटी सुरतोपचारचतुरा नारी शुचिश्चोलिका। आभीरी पुरुषायितप्रियरता लज्जान्विता गूर्जरी काश्मीरी रतिलालसा निधुवने धृष्टा महाराष्ट्रकी॥
MSS_4884 आन्वीक्षिकीं त्रयीं वार्तां दण्डनीतिं च पार्थिवः। तद्विद्यैस्तत्क्रियोपेतैश् चिन्तयेद् विनयान्वितः॥
MSS_4885 आन्वीक्षिकी त्रयी वार्ता दण्डनीतिश्च शाश्वती। विद्याश्चतस्र एवैता लोकसंस्थितिहेतवः॥ ...
MSS_4886 आन्वीक्षिक्यात्मविज्ञानं धर्माधर्मौ त्रयीस्थितौ। अर्थानर्थौ तु वार्तायां दण्डनीत्यां नयेतरौ॥
MSS_4887 आन्वीक्षिकीत्रयीवार्ताः सतीर्विद्याः प्रचक्षते। सत्योऽपि हि न सत्यस्ता दण्डनीतेस्तु विप्लवे॥
MSS_4888 दण्डनीतिर्यदा सम्यङ् नेतारमधितिष्ठति। तदा विद्याविदः शेषा विद्याः सम्यगुपासते॥ ...
MSS_4889 आन्वीक्षिक्यात्मविद्या स्याद् ईक्षणात् सुखदुःखयोः। ईक्षमाणस् तया तत्त्वं हर्षशोकौ व्युदस्यति॥
MSS_4890 आन्वीक्षिकी त्रयी वार्ता दण्डनीतिश्च शाश्वती। विद्याश्चतस्र एवैता अभ्यसेद् नृपतिः सदा॥
MSS_4891 आन्वीक्षिक्यां तर्कशास्त्रं वेदान्ताद्यं प्रतिष्ठितम्। त्रय्यां धर्मो ह्यधर्मश्च कामोऽकामः प्रतिष्ठितः॥
MSS_4892 आन्वीक्षिक्यात्मविज्ञानाद् हर्षशोकौ व्युदस्यति। उभौ लोकाववाप्नोति त्रय्यां तिष्ठन् यथाविधि॥
MSS_4893 आपह् पवित्रं प्रथमं पृथिव्याम् अपां पवित्रं परमं च मन्त्राः। तेषां च सामर्ग्यजुषां पवित्रं महर्षयो व्याकरणं निराहुः॥
MSS_4894 आपज्जलनिमग्नानां ह्रियतां व्यसनोर्मिभिः। वृद्धवाक्यैर्विना नूनं नैवोत्तारं कथंचन॥
MSS_4895 आपत्काले तु संप्राप्ते यन् मित्रं मित्रमेव तत्। वृद्धिकाले तु संप्राप्ते दुर्जनोऽपि सुहृद् भवेत्॥
MSS_4896 आपत्काले नृणां नूनं मरणं नैव लभ्यते। ... ... ... ... ... ...॥
MSS_4897 आपत्कालोपयुक्तासु कलासु स्यात् कृतश्रमः। नृत्यवृत्तिर्विराटस्य किरीटी भवनेऽभवत्॥
MSS_4898 आपत् तुला सहायानाम् आत्मनः पौरुषस्य च। अनापदि सुहृत् सर्वः स्वयं च पुरुषायते॥
MSS_4899 आपत्तौ पतितानां येषां वृद्धा न सन्ति शास्तारः। ते शोच्या बन्धूनां जीवन्तोऽपीह मृततुल्याः॥
MSS_4900 आपत्समुद्धरणधीरधियः परेषां जाता महत्यपि कुले न भवन्ति सर्वे। विन्ध्याटवीषु विरलाः खलु पादपास्ते ये दन्तिदन्तमुसलोल्लिखनं सहन्ते॥
MSS_4901 आपत्सु किं विषादेन संपत्तौ विस्मयेन किम्। भवितव्यं भवत्येव कर्मणामेष निश्चयः॥
MSS_4902 आपत्सु च न मुह्यन्ति नराः पण्दितबुद्धयः। मनोदेहसमुत्थाभ्यां दुःखाभ्यामर्पितं जगत्॥
MSS_4903 आपत्सु मित्रं जानीयाद् रणे शूरं रहः शुचिम्। भार्यां च विभवे क्षीणे दुर्भिक्षे च प्रियातिथिम्॥
MSS_4904 आपत्स्वमूढो धृतिमान् यह् सम्यक् प्रतिपद्यते। कर्मण्यवश्यकार्याणि तमाहुः पण्डितं बुधाः॥
MSS_4905 आपत्स्वेव हि महतां शक्तिरभिव्यज्यते न संपत्सु। अगुरोस् तथा न गन्धः प्रागस्ति यथाग्निपतितस्य॥
MSS_4906 आपदं प्रतरिष्यामो यूयं युक्त्या वदिष्यथ। भवन्तो मम मित्राणि भवत्सु नास्ति भृत्यता॥
MSS_4907 आपदं प्राप्नुयात् स्वामी यस्य भृत्यस्य पश्यतः। प्राणेषु विद्यमानेषु स भृत्यो नरकं व्रजेत्॥
MSS_4908 आपदः क्षणमायान्ति संपदः क्षणमेव च। क्षणं जन्माथ मरणं मुने किमिव न क्षणम्॥
MSS_4909 आपदः सन्ति महतां महतामेव संपदः। इतरेषां मनुष्याणं नापदो न च संपदः॥
MSS_4910 आपदर्थे धनं रक्षेच् श्रीमतां कुत आपदः। कदाचिच्चलते लक्ष्मीः संचितं च विनश्यति॥
MSS_4911 आपदर्थे धनं रक्षेद् दारान् रक्षेद् धनैरपि। आत्मानं सततं रक्षेद् दारैरपि धनैरपि॥
MSS_4912 आपदां कथितः पन्था इन्द्रियाणामसंयमः। तज्जयः संपदां मार्गो येनेष्टं तेन गम्यताम्॥
MSS_4913 आपदामथ काले तु कुर्वीत न विचालयेत्। अशक्नुवंश्च युद्धाय निष्पतेत् सह मन्त्रिभिः॥
MSS_4914 आपदामपहर्तारं दातारं सर्वसंपदाम्। लोकाभिरामं श्रीरामं भूयो भूयो नमाम्यहम्॥
MSS_4915 आपदामागमं दृष्ट्वा न विषण्णो भवेद् वशी। संपदं च सुविस्तीर्णां प्राप्य नोऽधृतिमान् भवेत्॥
MSS_4916 आपदामापतन्तीनां हितोऽप्यायाति हेतुताम्। मातृजङ्घा हि वत्सस्य स्तम्भीभवति बन्धने॥
MSS_4917 आपदास्थितपन्थानाम् इन्द्रियाणामसंयमात्। त्यज्यते संपदां मार्गो यो नेष्टस्तेन पश्यत॥
MSS_4918 आपदि मित्रपरीक्षा शूरपरीक्षा रणाङ्गणे भवति। विनये वंशपरीक्षा स्त्रियः परीक्षा तु निर्धने पुंसि॥
MSS_4919 आपदि येनोपकृतं येन च हसितं दशासु विषमासु। उपकृत्य तयोरुभयोः पुनरपि जातं नरं मन्ये॥
MSS_4920 आपदो महतामेव महतामेव संपदः। क्षीयते वर्धते चन्द्रः कदाचिन् नैव तारकाः॥
MSS_4921 आपद्गतं हससि किं द्रविणान्ध मूढ लक्ष्मीः स्थिरा न भवतीति किमत्र चित्रम्। किं त्वं न पश्यसि न घटीर्जलयन्त्रचक्रे रिक्ता भवन्ति भरिताः पुनरेव रिक्ताः॥
MSS_4922 आपद्गतः खलु महाशयचक्रवर्ती विस्तारयत्यकृतपूर्वमुदारभावम्। कालागुरुर्दहनमध्यगतः समन्ताल् लोकोत्तरं परिमलं प्रकटीकरोति॥
MSS_4923 आपद्ग्राहगृहीतानां वृद्धाः सन्ति न पण्डिताः। येषां मोक्षयितारो वै तेषां शान्तिर्न विद्यते॥
MSS_4924 आपद्भुजङ्गदष्टस्य मन्त्रहीनस्य सर्वदा। वृद्धवाक्यौषधा नूनं कुर्वन्ति किल निर्विषम्॥
MSS_4925 आपद्यपि दुरन्तायां नैव गन्तव्यमक्रमे। राहुरप्यक्रमेणैव पिबन्नप्यमृतं मृतः॥
MSS_4926 आपद्युन्मार्गगमने कार्यकालात्ययेषु च। अपृष्टोऽपि हितान्वेषी ब्रूयात् कल्याणभाषितम्॥
MSS_4927 आपन्नमहितं दृष्ट्वा न दूयेत कदाचन। तदुन्मूलनकालोऽयं विधिना ननु सूचितः॥
MSS_4928 आपन्नया सन्नगिरा वेपमानोरुमूलया। जातो मे जरया सार्धं नववध्वेव संगमः॥
MSS_4929 आपन्नवत्सल जगज्जनतैकबन्धो विद्वन्मरालकमलाकर रामचन्द्र। जन्मादिकर्मविधुरैः सुमनश्चकोरैर् आचम्यतां तव यशः शरदां सहस्रम्॥
MSS_4930 आपन्नाशाय विबुधैः कर्तव्याः सुहृदोऽमलाः। न तरत्यापदं कश्चिद् योऽत्र मित्रविवर्जितः॥
MSS_4931 आपन्नोऽस्मि शरण्योऽस्मि सर्वावस्थासु सर्वदा। भगवंस्त्वां प्रपन्नोऽस्मि रक्ष मां शरणागतम्॥
MSS_4932 आपन्मूलं खलु युवतयस् तन्निमित्तोऽवमानस् तासां यावत् सलिललहरीभङ्गुरः पक्षपातः। अप्येवं भो परिणतशरच्चन्द्रबिम्बाभिरामं दूरीकर्तुं वदनकमलं नालमस्मत्प्रियायाः॥
MSS_4933 आ परितोषाद् विदुषां न साधु मन्ये प्रयोगविज्ञानम्। बलवदपि शिक्षितानाम् आत्मन्यप्रत्ययं चेतः॥
MSS_4934 आपस्काराल्लूनगात्रस्य भूमिं निःसाधारं गच्छतोऽवाङ्मुखस्य। लब्धायामं दन्तयोर्युग्ममेव स्वं नागस्य प्रापदुत्तम्भनत्वम्॥
MSS_4935 आपाटलाधरमधीरविलोलनेत्रम् आमोदनिर्भरितमद्भुतकान्तिपूरम्। आविस्मितामृतमनुस्मृतिलोभनीयम् आमुद्रिताननमहो मधुरं मुरारेः॥
MSS_4936 आपाटलैः प्रथममङ्कुरितैर्मयूखैर् अह्नां पतिः प्रथमशैलविहारिणीनाम्। सोऽयं करोति सुरपुङ्गवसुन्दरीणां कर्णेषु कल्पतरुपल्लवभङ्गलक्ष्मीम्॥
MSS_4937 आपाणिग्रहणादतिप्रणयिनी कण्ठस्थिताहं विभोः सर्वैरेव हरिप्रियेति कमला सोऽप्युच्यते माधवः। नो तेनापि दुनोमि मत्सुतगणाः पद्मासुतस्यानुगा वाण्येत्याधिनिवारणाय सततं संगीयते वीणया॥
MSS_4938 आपाण्डु पीनकठिनं वर्तुलं सुमनोहरम्। करैराकृष्यतेऽत्यर्थं किं वृद्धैरपि सस्पृहम्॥
MSS_4939 आपाण्डुराः शिरसिजास्त्रिवली कपोले दन्तावली विगलिता न च मे विषादः। एणीदृशो युवतयः पथि मां विलोक्य तातेति भाषणपराः खलु वज्रपातः॥
MSS_4940 आपाण्डुरा च मृत्स्ना गोरसवर्णश्च भवति पाषाणः। पुरुषार्धे कुमुदनिभो दृष्टिपथं मूषको याति॥
MSS_4941 आपातमात्ररमणीयमतृप्तिहेतुं किम्पाकपाकफलतुल्यमथो विपाके। नो शाश्वतं प्रचुरदोषकरं विदित्वा पञ्चेन्द्रियार्थसुखमर्थधियस्त्यजन्ति॥
MSS_4942 आपातमात्ररसिके सरसीरुहस्य किं बीजमर्पयितुमिच्छसि वापिकायाम्। कालः कलिर्जगदिदं न कृतज्ञमज्ञे स्थित्वा हनिष्यति तवैव मुखस्य शोभाम्॥
MSS_4943 आपातमात्रसौन्दर्यं कुत्र नाम न विद्यते। अत्यन्तप्रतिपत्त्या तु दुर्लभोऽलंकृतो जनः॥
MSS_4944 आपातरमणीयानां संयोगानां प्रियैः सह। अपथ्यानामिवान्नानां परिणामो हि दारुणः॥
MSS_4945 आपातालगभीरे मज्जति नीरे निदाघसंतप्तः। न स्पृशति पल्वलाम्भः पञ्जरशेषोऽपि कुञ्जरः क्वापि॥
MSS_4946 आपीनप्रविसारितोरुविकटैः पश्चार्धभागैर्गुरुर् वेल्लत्पीवरकम्बलालसरसद्गम्भीरघण्टाकुलः। ग्रामान्तेषु नवीनसस्यहरितेषूद्दामचन्द्रातप- स्मेरासु क्षणदासु धेनुधवलीवर्गः परिक्रामति॥
MSS_4947 आपीनभारोद्वहनप्रयत्नाद् गृष्टिर्गुरुत्वाद् वपुषो नरेन्द्रः। उभावलंचक्रतुरञ्चिताभ्यां तपोवनावृत्तिपथं गताभ्याम्॥
MSS_4948 आपीयमानमसकृद्भ्रमरायमाणैर् अम्भोधरैः स्फुरितवीचिसहस्रपत्रम्। क्षीराम्बुराशिमवलोकय शेषनालम् एकं जगत्त्रयसरः पृथुपुण्डरीकम्॥
MSS_4949 आपुङ्खाग्रममी शरा मनसि मे मग्नाः समं पञ्च ते निर्दग्धं विरहाग्निना वपुरिदं तैरेव सार्धं मम। कष्टं काम निरायुधोऽसि भवता जेतुं न शक्यो जनो दुःखी स्यामहमेक एव सकलो लोकः सुखं जीवतु॥
MSS_4950 आ पुष्पप्रसवान् मनोहरतया विश्वास्य विश्वं जनं हंहो दाडिम तावदेव सहसे वृद्धिं स्वकीयामिह। यावन्नैति परोपभोगसहतामेषा ततस्तां तथा ज्ञात्वा ते हृदयं द्विधा दलति यत्तेनैव वन्द्यो भवान्॥
MSS_4951 आपूजितैवास्तु गिरीन्द्रकन्या किं पक्षपातेन मनोभवस्य। यद्यस्ति दूती सरसोक्तिदक्षा नाथः पतेत् पादतले वधूनाम्॥
MSS_4952 आपूपयुग्मं मदनस्स्य धात्रा विनिर्मितं वल्युपहारहेतोः। गल्लद्वयं कान्तरसातिरम्यं तस्या महास्नेहभृतं विभाति॥
MSS_4953 आपूरितमिदं श्यामतमसंतमसैरलम्। ब्रह्माण्डमण्डलं भाति सकज्जलकरण्डवत्॥
MSS_4954 आपूर्णश्च कलाभिरिन्दुरमलो यातश्च राहोर्मुखं संजातश्च घनाघनो जलधरः शीर्णश्च वायोर्जवात्। निर्वृत्तश्च फलेग्रहिर्द्रुमवरो दग्धश्च दावाग्निना त्वं चूडामणितां गतश्च जगतः प्राप्तश्च मृत्योर्वशम्॥
MSS_4955 आपूर्यमाणपलितं सुभगत्वकामः सार्धं प्रयाति दयिता पलिताधिकेन। पुष्पेक्षणत्वमपि शश्वदपोह्य पाकं याति प्रियो निकटमेव विलोचनेन (?)॥
MSS_4956 आपूर्यमाणमचलप्रतिष्ठं समुद्रमापः प्रविशन्ति यद्वत्। तद्वत् कामा यं प्रविशन्ति सर्वे स शान्तिमाप्नोति न कामकामी॥
MSS_4957 आपूर्येत पुनः स्फुरच्छफरिकासारोर्मिभिर्वारिभिर् भूयोऽपि प्रविभज्यमाननलिनं पश्येम तोयाशयम्। इत्याशाशततन्तुबद्धहृदयो नक्तंदिनं दीनधीः शुष्यत्यातपशोषितस्य सरसस्तीरे जरत्सारसः॥
MSS_4958 आ पूर्वस्माद् विडौजःकरिवमथुपयःसिक्तसानोर्गिरीन्द्राद् आ च प्रत्यक्पयोधेर्वरुणवरवधूनाभिनिष्पीतवारः। आ मेरोरा च सेतोरवनितलमिलन्मौलिविस्रंसमान- स्रग्दामानो यदीयं चरणमशरणाः पर्युपासन्नरेन्द्राः॥
MSS_4959 आपृच्छन्ते मलयजतरूनाश्वसन्त्येत्य वल्लीर् आभाषन्ते चिरपरिचितान् मालयान् निर्झरौघान्। अद्य स्थित्वा द्रविडमहिलामन्दिरे श्वः प्रभाते प्रस्थातारो मलयमरुतः कुर्वते संविधानम्॥
MSS_4960 आपृच्छस्व सखीं नमस्कुरु गुरून् नन्दस्व बन्धुस्त्रियः कावेरीतटसंनिविष्टनयने मुग्धे किमुत्ताम्यसि। आस्ते सुभ्रु समीप एव भवनादेलालतालिङ्गित- न्यञ्चत्तीरतमालदन्तुरदरी तत्रापि गोदावरी॥
MSS_4961 आपृष्टासि विनिर्गतोऽध्वगजनस्तन्वङ्गि गच्छाम्यहं स्वल्पैरेव दिनैः समागम इति ज्ञात्वा शुचं मा कृथाः। इत्याकर्ण्य वचः प्रियस्य सहसा तन्मुग्धया चेष्टितं येनाकाण्डसमाप्ततीव्रविरहक्लेशः कृतो वल्लभः॥
MSS_4962 आपृष्टासि व्यथयति मनो दुर्बला वासरश्रीर् एह्यालिङ्ग क्षपय रजनीमेकिका चक्रवाकि। नान्यासक्तो न खलु कुपितो नानुरागच्युतो वा दैवायत्तस्तदिह भवतीमस्वतन्त्रस्त्यजामि॥
MSS_4963 आपेदिरेऽम्बरपथं परितः पतङ्गा भृङ्गा रसालमुकुलानि समाश्रयन्ति। संकोचमञ्चति सरस् त्वयि दीनदीनो मीनो नु हन्त कतमां गतिमभ्युपैतु॥
MSS_4964 आपो वस्त्रं तिलास्तैलं गन्धो वा सयवा तथा। पुष्पाणामधिवासेन तथा संसर्गजा गुणाः॥
MSS_4965 आपो विमुक्ताः क्वचिद् आप एव क्वचिन् न किंचिद् गरलं क्वचिच्च। यस्मिन् विमुक्ताः प्रभवन्ति मुक्ताः पयोद तस्मिन् विमुखः कुतस् त्वम्॥
MSS_4966 आपोशनं चासनं च तैलाभ्यङ्गं तथैव च। स्वयं करकृतं चैव आयुःश्रीपुत्रनाशनम्॥
MSS_4967 आपोशनमकृत्वा तु यश्चान्नं परिमर्दयेत्। मर्दितं चापि तच्चान्नम् अमेध्यं मनुरब्रवीत्॥
MSS_4968 आप्तवाक्यमनादृत्य दर्पेणाचरितं यदि। फलितं विपरीतं तत् का तत्र परिदेवना॥
MSS_4969 आप्तस्य चाप्तस्तस्यातस् तस्याप्याप्तोऽस्ति कश्चन। सुगुप्तमपि मन्त्रं हि भिनत्त्याप्तपरंपरा॥
MSS_4970 आप्ताप्तसंततेर्मन्त्रं संरक्षेत् तत्परस्तु सः। अरक्ष्यमाणं मन्त्रं हि भिनत्त्याप्तपरंपरा॥
MSS_4971 आप्त्वाप्यात्मविनाशं गणयति न खलः परव्यसनकष्टम्। प्रायः सहस्रनाशे समरमुखे नृत्यति कबन्धः॥
MSS_4972 आ प्रपदमा शिरस्कं चान्तः कलिमलमलीमसे वपुषि। विफलं गङ्गाजलमपि मद्यघटे दर्भमुष्टिरिव॥
MSS_4973 आ प्रातर्घनतृष्णया कवलितं प्रोद्दण्डचण्डातपैर् दग्धं जीवनहानितः कलुषितं चिन्ताभरैः कीलितम्। प्रस्निग्धामृतधारया प्रतिदिनं संप्लावयंश्चातकं त्वत्तः कोऽपि न वारिवाह भुवने जागर्ति जानीमहे॥
MSS_4974 आबद्धकृत्रिमसटाजटिलांसभित्तिर् आरोपितो यदि पदं मृगवैरिणः श्वा। मत्तेभकुम्भतटपाटनलम्पटस्य नादं करिष्यति कथं हरिणाधिपस्य॥
MSS_4975 आबद्धपद्ममुकुलाञ्जलि याचितो माम् उत्सृज्य संप्रति गतः कथमंशुमाली। अन्तर्निरुद्धमधुपक्वणितैरितीव स्वप्नायते स्म नलिनी निशि लब्धनिद्रा॥
MSS_4976 आबद्धभीमभृकुटीस्थपुटं ललाटं बिभ्रत्पराङ्मुखरिपोर्विधुताधरोष्ठः। आत्मैव संगरमुखे निजमण्डलाग्र- च्छायाछलादभिमुखस्तव देव जातः॥
MSS_4977 आबद्धातिकठोरै रश्मिभरैः पीडिताश्मचयैः। आमर्दितापि चरणैः परमिह मधुरैव चूर्णितापि सिता॥
MSS_4978 आबद्धा मानुषाः सर्वे निर्बन्धाः कर्मणोर्द्वयोः। दैवे परुषकारे च परं ताभ्यां न विद्यते॥
MSS_4979 आबद्ध्य बाहुयुगलं भवनान्तरालाद् दूरीकृतोऽपि परिसुप्तजने निशीथे। आगत्य मन्दमनुगृह्य पदौ व्यलोकि धृष्टो मयाप्यतिभयात् सुरते सहासः॥
MSS_4980 आबध्नत् परिवेषमण्डलमलं वक्त्रेन्दुबिम्बाद् बहिः कुर्वच्चम्पकजृम्भमाणकलिकाकर्णावतंसक्रियाम्। तन्वङ्ग्याः परिनृत्यतीव हसतीवोत्सर्पतीवोल्बणं लावण्यं ललतीव काञ्चनशिलाकान्ते कपोलस्थले॥
MSS_4981 आबाल्यं पतिरेष मे जगदिदं जानाति तत्त्वं पुनर् भूमध्ये समुपागता तदपि ते विख्यायते यः पतिः। वृद्धा नास्य गृहे वसामि सुचिरं तिष्ठन् स्थिरात्रेति तन्- मात्सर्यादिव राम भूप भवतः कीर्तिर्दिगन्तं गता॥
MSS_4982 आ बाल्यं भवता समीर कतिधा सार्धं मृणालीदलं भुक्तं केलिकथामृतैरपि तथा नीतं रहः सादरम्। चित्तान्दोलनलालनैर्मृगदृशां वक्षःस्थलास्फालनैर् भूयः सप्रति मां विना तव मनो रन्तुं कथं मोदते॥
MSS_4983 आ बाल्यादपि यो विदारितमदोन्मत्तेभकुम्भस्थली- स्थालीमध्यकवोष्णरक्तरसवन्मुक्तापुलाकप्रियः। हस्तस्तस्य कथं प्रसर्पतु पुरः कृच्छ्रेऽप्यवस्थान्तरे गर्तावर्तविवर्तमानशशकप्राणापहारे हरेः॥
MSS_4984 आ बाल्याद् देवबालाः सुरवरसदने किंनरीगीयमानं यन्नामाकर्ण्य कर्णेऽमरगुरुवचनोद्गीतगाथानिबद्धम्। दानौदार्याढ्यशौर्याद्वयविमलगुणं सर्वभोगैकसारं भर्तारं कामयन्त्यो हरिहरगृहिणीपादमाराधयन्ति॥
MSS_4985 आबाल्याधिगमान् मयैव गमितः कोटिं परामुन्नतेर् अस्मत्संकथयैव पार्थिवसुतः संप्रत्यसौ लज्जते। इत्थं खिन्न इवात्मजेन यशसा दत्तावलम्बोऽम्बुधेर् यातस् तीरतपोवनानि भवतो वृद्धो गुणानां गणः॥
MSS_4986 आबाहूद्गतमण्डलाग्ररुचयः संनद्धवक्षःस्थलाः सोष्माणो व्रणिनो विपक्षहृदयप्रोन्माथिनः कर्कशाः। उत्सृष्टाम्बरदृष्टविग्रहभरा यस्य स्मराग्रेसरा मारा मारवधूस्तनाश्च न दधुः क्षोभं स वोऽव्याज्जिनः॥
MSS_4987 आब्रह्मकीटान्तमिदं निबद्धं पुंस्त्रीप्रयोगेन जगत् समस्तम्। व्रीडात्र का यत्र चतुर्मुखत्वम् ईशोऽपि लोभाद् गमितो युवत्याः॥
MSS_4988 आभङ्गुराग्रबहुगुण- दीर्घास्वादप्रदा प्रियादृष्टिः। कर्षति मनो मदीयं ह्रदमीनं बडिशरज्जुरिव॥
MSS_4989 आभरणस्याभरणं प्रसाधनविधेः प्रसाधनविशेषः। उपमानस्यापि सखे प्रत्युपमानं वपुस् तस्याः॥
MSS_4990 आभाति चन्द्ररहिता न कदापि रात्रिश् चन्द्रोऽपि रात्रिरहितो गतकान्तिरेव। किं कारणं यदनयोः प्रतिमासमेको जातो निरन्तरतया परिरम्भयोगः॥
MSS_4991 आभाति धूसरतरं तिमिरं पुरस्ताद् अन्तःस्फुरद्विरलतारकभारमेतत्। दग्धुं वियोगिविपिनं सितरश्मिवह्नेर् धूमो ज्वलिष्यत इवानुगतस्फुलिङ्गः॥
MSS_4992 आभाति बालिकेयं पाणिस्पर्शेन पुलकितावयवा। अभिनववसन्तसङ्गाद् आविर्मुकुलेव बालचूतलता॥
MSS_4993 आभाति रोमराजिश् चलदलिकुलकोमला विशालाक्ष्याः। नाभीविवरान्तर्गत- मदनानलधूमलेखेव॥
MSS_4994 आभाति शोभातिशयप्रपञ्चाद् एणीदृशोऽस्या रमणीयशोभा। वेणी लसत्कुन्तलधोरणीनां श्रेणीव किं चारुहरिन्मणीनाम्॥
MSS_4995 आभात्येतद् द्विचन्द्रं वियदपि निखिलं हन्तिनस्तु त्रिदन्ता गङ्गापूरश्चतुर्धा प्रविलसति लसत्पञ्चदन्तः करीन्द्रः। षड्वक्त्रः (सप्तवक्त्रः) परिणमति तथा षङ्गुणाः सप्तसंख्याः शङ्के त्वत्कीर्तिमूर्त्या नवमिव जगदालक्ष्यते क्षोणिपाल॥
MSS_4996 आभिचारिकहोमैस्तु मन्त्रैः षट्कर्मसाधकः। यन्त्रलेखनकैरुग्रैर् उपांशुजपनादिभिः॥
MSS_4997 आभिमुख्यदशामात्राद् आदर्श इव सज्जनः। शीघ्रं रक्तमरक्तं वा गृह्णाति स्वप्रसादतः॥
MSS_4998 आभीरदारकमुदञ्चितकिंकिणीकम् आताम्रपाणिचरणं पुरुषं पुराणम्। मञ्जीरमञ्जुमरुणाधरमम्बुजाक्षम् अद्वैतचिन्मयमनादिमनन्तमीडे॥
MSS_4999 आभीरनार्याः करमादधानो न शङ्कसे माधव किं ब्रवीषि। पल्लीपतिर् बल्लववल्लभायाः करग्रहे किं विदधीत शङ्काम्॥
MSS_5000 आभीरादिगिरः काव्येष्व् अप्रभ्रंश इति स्मृताः। शास्त्रेषु संस्कृतादन्यद् अपभ्रंशतयोदितम्॥
MSS_5001 आभुग्नाङ्गुलिपल्लवौ कचभरे व्यापारयन्ती करौ बन्धोत्कर्षनिबद्धमानसतया शून्यां दधाना दृशम्। बाहूत्क्षेपसमुन्नते स्तनतटेपर्यस्तचीनांशुका ह्रीसङ्कोचितबाहुमूलसुभगं बध्नाति जूटिं वधूः॥
MSS_5002 आभुज्येन्द्रदिशं कुबेरककुभं स्वाश्लिष्य गाढं करैर् आचुम्ब्याम्बुजिनीं समं कुमुदिनीमुल्लास्य तां दक्षिणाम्। एषोऽद्यापि परारुचिर्विजयते रात्रीश्वरो द्रागिति क्रोधादेव लयं जगाम चतुरस्तारागणः सर्वतः॥
MSS_5003 आभोगः स्तनयोर्महत्यतिमहान् मुक्तास्रजं भासुरो माहात्म्यावहितप्रभूतसुमनोबाणोऽपि तेऽन्तः स्थितः। भालं स्वच्छविरोचनं बलिरसावप्यास्त एवोदरे रोम्णां विक्रियया युवत्वभवया विन्ध्यावली वर्तते॥
MSS_5004 आभोगभूषणवती कुचकुम्भसंपद् अन्तर्विकारमधुराणि विलोकितानि। अङ्गान्यनङ्गपिशुनानि कुलाङ्गनानां धीरात्मनामपि मनः परितापयन्ति॥
MSS_5005 आभोगश्चैकखण्डः स्याद् द्वितीयं चोच्चखण्डकम्। तुल्यनामाङ्कितं चैतद् इति मध्यमलक्षणम्॥
MSS_5006 आभोगिनः किमपि सम्प्रति वासरान्ते संपन्नशालिखलपल्लवितोपशल्याः। ग्रामास्तुषारभरबन्धुरगोमयाग्नि- धूमावलीवलयमेखलिनो हरन्ति॥
MSS_5007 आभोगिनेत्रपरिवर्तनविभ्रमेण मूर्त्या नितम्बवलनाकुलतां वहन्त्या। यस्याशनैरविरलोत्कलिकाकलाप- पर्याकुलं हृदयमम्बुनिधिर्ममन्थ॥
MSS_5008 आभोगिनौ मण्डलिनौ तत्क्षणोन्मुक्तकञ्चुकौ। वरमाशीविषौ स्पृष्टौ न तु तन्व्याः पयोधरौ॥
MSS_5009 आभोगे च पदैकं स्यात् किंचिदुच्चं द्वितीयकम्। प्रभुनामाङ्कितं चैतत् कनिष्ठस्येति लक्षणम्॥
MSS_5010 आभ्यन्तराद् भयं रक्षन् सुरक्षेद् बाह्यतो भयम्। आभ्यन्तराद् भयं जातं सद्यो मूलं निकृन्तति॥
MSS_5011 आभ्यां कुचाभ्यामिभकुम्भयोः श्रीर् आदीयतेऽसावनयोर्न ताभ्याम्। भयेन गोपायितमौक्तिकौ तौ प्रव्यक्तमुक्ताभरणाविमौ यत्॥
MSS_5012 आमं विपच्यमानं च सम्यक् पक्वं च यो भिषक्। जानीयात् स भवेद् वैद्यः शेषस् तस्करवृत्तयः॥
MSS_5013 आमत्तभ्रमरकुलाकुलानि धुन्वन्न् उद्धूतग्रथितरजांसि पङ्कजानि। कान्तानां गगननदीतरङ्गशीतः संतापं विरमयति स्म मातरिश्वा॥
MSS_5014 आमत्तानां श्रवणसुभगैः कूजितैः कोकिलानां सानुक्रोशं मनसिजरुजः सह्यतां पृच्छतेव। अङ्गे चूतप्रसवसुरभिर्दक्षिणो मारुतो मे सान्द्रस्पर्शः करतल इव व्यापृतो माधवेन॥
MSS_5015 आ मध्याह्नं नदीवासः समाजे देवतार्चनम्। सततं शुचिवेषश्चेत्य् एतद् दम्भस्य जीवितम्॥
MSS_5016 आमन्त्रणजयशब्दैः प्रतिपदहुंकारघर्घरारावैः। स्वयमुक्तसाधुवादैर् अन्तरयति गायनो गीतम्॥
MSS_5017 आमन्त्रणा सुरभिणा मरुता कृतादौ दत्तं फलं च पुरतः कटुकण्टकाख्यम्। भग्नं मुखं विमुखता च ततः शुकानां राज्ञां पुरः पनस कीर्तिरियं तवैव॥
MSS_5018 आमन्त्रणोत्सवा विप्रा गावो नवतृणोत्सवाः। पत्युत्साहयुता नार्यः अहं कृष्ण रणोत्सवः॥
MSS_5019 आमन्त्र्य तेन देव त्वां तद्वैयर्थ्यं समर्थये। शपथः कर्कशोदर्कः सत्यं सत्योऽपि दैवतः॥
MSS_5020 आमन्थिनीकलश एष सदुग्धसिन्धुर् वेत्रं च वासुकिरयं गिरिरेष मन्थः। संप्रत्युपोढमदमन्थरबाहुदण्ड- कण्डूयनावसर एव सुरासुराणाम्॥
MSS_5021 आमयार्तिरिपुत्रास क्षुदादौ दृष्टवैकृतान्। लब्धोदया ह्रीभयेन क्ष्मापा घ्नन्त्यनुयायिनः॥
MSS_5022 आ मरणादपि विरुतं कुर्वाणाः स्पर्धया सह मयूरैः। किं जानन्ति वराकाः काकाः केकारवं कर्तुम्॥
MSS_5023 आमर्दयति पाणिभ्यां कान्ते कमलकोरके। सिन्दूरतिलके बाला कस्तूरीतिलकं व्यधात्॥
MSS_5024 आमर्द्य वक्षोजयुगं निपीय बिम्बाधरं मे कबरीं व्युदस्य। नीवीसमासन्नकरो निरुद्धः स्वप्ने वयस्योऽद्य रहस्यचेष्टः॥
MSS_5025 आमर्षान् मदनः सद्यो दीप्तश् चेतसि जायते। स वृद्धिं नीयते कामं तस्मिन् द्वेष्येऽपि योषिताम्॥
MSS_5026 आमाशयस्थो हत्वाग्निं सामो मार्गान् पिधापयन्। विदधाति ज्वरं दोषस् तस्माल् लङ्घनमाचरेत्॥
MSS_5027 आमीलन्नवनीलनीरजतुलामालम्बते लोचनं शैथिल्यं नवमल्लिकासहचरैरङ्गैरपि स्वीकृतम्। आलापादधरः स्फुरत्कलयति प्रेङ्खत्प्रवालोपमाम् आनन्दप्रभवाश्च बाष्पकणिका मुक्ताश्रियं बिभ्रति॥
MSS_5028 आमीलितनयनानां यत् सुरतरसोऽनुसंविदं कुरुते। मिथुनैर्मिथोऽवधारितम् अर्चितमिदमेव कामनिर्वहणम्॥
MSS_5029 आमीलितालसविवर्तिततारकाक्षीम् उत्कण्ठबन्धनदरश्लथबाहुवल्लीम्। प्रस्वेदवारिकणिकाचितगण्डबिम्बां संस्मृत्य तामनिशमेति न शान्तिमन्तः॥
MSS_5030 आमुक्तं हृदि मौक्तिकं मृगदृशां भिल्लै रदोप्याददे लुण्टाकैः करटेऽवलुण्ठि पिशितं रक्तं न नक्तंचरैः। हे पारीन्द्र करीन्द्रकुम्भदलने भूतो भवानग्रणीः अन्यत्रैव फलोपधानमखिलं हस्ते यशस्ते परम्॥
MSS_5031 आमुक्तपुष्पसुरभीकृतकेशपाशा मुक्तालताप्रहसितस्तनभारखिन्नाः। पुण्येन कान्तधवलायतपक्ष्मलाक्ष्यो दास्यो नृणामुपनमन्ति बलात्तरुण्यः॥
MSS_5032 आमुष्मिकैहिकसुखेच्छुभिरर्चनीयं लिङ्गद्वयं पुररिपोरधिनाभितीर्थम्। प्रेयःकराग्ररुहभावितचन्द्ररेखं मोदाय कस्य कृतिनो न चिराय लोके॥
MSS_5033 आमूलं क्वचिदुद्धृता क्वचिदपि च्छिन्ना स्थली बर्हिषाम् आनम्रा कुसुमोच्चयाच्च सदयाकृष्टाग्रशाखा लता। एते पूर्वविलूनवल्कलतया रूढव्रणाः शाखिनः सद्यच्छेदममी वहन्ति समिधां प्रस्यन्दिनः पादपाः॥
MSS_5034 आमूलकण्टकितकोमलबाहुनालम् आर्द्राङ्गुलीदलमनङ्गनिदाघतप्तः। अस्याः करेण करमाकलयामि कान्तम् आरक्तपङ्कजमिव द्विरदः सरस्याः॥
MSS_5035 आ मूलतो वलितकुन्तलचारुचूड- चूर्णालकप्रकरलाञ्छितभालभागः। कक्षानिवेशनिविडीकृतनीविरेष वेषश्चिरं जयति कुन्तलकामिनीनाम्॥
MSS_5036 आ मूलतो विद्रुमरागताम्रं सपल्लवाः पुष्पचयं दधानाः। कुर्वन्त्यशोका हृदयं सशोकं निरीक्ष्यमाणा नवयौवनानाम्॥
MSS_5037 आमूलाग्रं सकलभुवनश्लाघ्यसौरभ्यलीला- खेलः कालागरुतरुवर क्वास्ति धन्यस्त्वदन्यः। दूयेऽप्येवं त्वयि विरचितं वीक्ष्य सङ्गं भुजङ्गैः प्रत्यासीदत्पथिकजनताप्राणघातैकतानैः॥
MSS_5038 आमूलाग्रनिबद्धकण्टकतनुर्निर्गन्धपुष्पोद्गमश् छाया न श्रमहारिणी न च फलं क्षुत्क्षामसंतर्पणम्। बुर्बूरद्रुम साधुसङ्गरहितस्तत्तावदास्तामहो अन्येषामपि शाखिनां फलवतां गुप्त्यै वृतिर्जायसे॥
MSS_5038A आ मूलाद् रत्नसानोर्मलयवलयितादा च कूलात् पयोधेर् यावन्तः सन्ति काव्यप्रणयनपटवस्ते विशङ्कं वदन्तु। मृद्वीकामध्यनिर्यन्मसृणरसझरीमाधुरीभ् आग्यभाजां वाचामाचार्यतायाः पदमनुभवितुं कोऽस्ति धन्यो मदन्यः॥
MSS_5039 आमूलान्तात् सायकेनायतेन स्यूते बाहौ मण्डुकश्लिष्टमुष्टेः। प्राप्यासह्यां वेदनामस्तधैर्याद् अप्यभ्रश्यच्चर्म नान्यस्य पाणेः॥
MSS_5040 आ मृत्युतो नैव मनोरथानां अन्तोऽस्ति विज्ञातमिदं मयाद्य। मनोरथासक्तिपरस्य चित्तं न जायते वै परमार्थसङ्गि॥
MSS_5041 आमृद्गन्तस्तम इव सरःसीम्नि संभूय पङ्कं तारासार्थैरिव पतिशुचा फेनकैः श्लिष्टपादाः। भ्रान्त्यादष्टस्फुटबिसलताचुञ्चुभिश्चञ्चु चक्रैश् चक्रा बन्दीकृतविरहकृच्चन्द्रलेखा इवैते॥
MSS_5042 आमृद्यन्ते श्वसितमरुतो यत्कुचोत्सेधकम्पैर् अन्तर्ध्यानात् त्रुटति च दृशोर्यद्बहिर्लक्ष्यलाभः। पक्ष्मोत्क्षेपव्यतिकरहतो यच्च बाष्पस् तदेते भावाश्चण्डि त्रुटितहृदयं मन्युमावदेयन्ति॥
MSS_5043 आमृशद्भिरभितो वलिवीचीर् लोलमानवितताङ्गुलिहस्तैः सुभ्रुवामनुभवात् प्रतिपेदे मुष्टिमेयमिति मध्यमभीष्टैः॥
MSS_5044 आमृश्य स्तनमण्डलं प्रतिमुहुः संचुम्ब्य गण्डस्थलीं ग्रीवां प्रत्यवलम्ब्य संभ्रमबलैराहन्यमानः करैः। सुप्तस्याद्रिनदीनिकुञ्जगहने मत्तः पयोदानिलैः कर्णान्ते मशकः किमप्यरिवधूसार्थस्य ते जल्पति॥
MSS_5045 आमेरुमलयमुर्वी- वलयमलङ्कृत्य कीर्तिकर्पूरैः। मङ्गलमाप्नुहि नित्यं गुणमय जय जीव यावदादित्यम्॥
MSS_5045A आमोदं कुमुदाकरेषु विपदं पद्मेषु कालानलं पञ्चेषोर्विशिखेषु सान्द्रशिशिरक्षारं शशिग्रावसु। म्लानिं मानवतीमुखेषु विनयं चेतःसु वामभ्रुवां वृद्धिं वार्धिषु निक्षिपन्नुदयते देवस्तमीकामुकः॥
MSS_5046 आमोदवासितचलाधरपल्लवेषु निद्राकषायितविपाटललोचनेषु। व्यामृष्टपत्रतिलकेषु विलासिनीनां शोभां बबन्ध वदनेषु मदावशेषः॥
MSS_5047 आमोदाहृतभृङ्गपक्षपवनप्रेङ्खद्रजःपिञ्जरे पद्म श्रीर्वसतीति नाद्भुतमिदं रम्यं प्रकृत्यैव तत्। तच्चित्रं यदरातिकण्ठरुधिरप्रक्लिन्नतीक्ष्णस्फुरद्- धारेऽसौ भवतश्चिरं निवसति स्त्रीत्वेऽपि हृष्टा सती॥
MSS_5048 आमोदिना समधुना परिधूसरेण सव्याकुलभ्रमवता पतता पुरस्तात्। आयासितास्मि सखि तेन दिवावसाने मत्तेन किं प्रणयिना न हि केसरेण॥
MSS_5049 आमोदीनि सुमेदुराणि च मृदुस्वादूनि च क्ष्मारुहाम् उद्यानेषु वनेषु लब्धजनुषां सन्तीतरेषामपि। किंतु श्रीफलता तवैव जयिनी मालूर दिङ्मण्डले यस्यैतानि फलानि यौवनवतीवक्षोजलक्ष्मीगृहाः॥
MSS_5050 आमोदेन कदम्बकन्दलभुवा लिम्पन्नशेषं नभः प्रीतिस्फीतमयूरवृन्दनटनप्रस्तावनापण्डितः। अम्भोदप्रथमोदबिन्दुरचनानिर्मृष्टघर्मः शनैर् वायुर्वाति भयंकरः प्रवसतां मेघंकराडम्बरः॥
MSS_5051 आमोदैर्मरुतो मृगाः किसलयोल्लासैस् त्वचा तापसाः पुष्पैः षट्चरणाः फलैः शकुनयो घर्मार्दिताश्छायया। स्कन्धैर्गन्धगजास् त्वयैव विहिताः सर्वे कृतार्थास् ततस् त्वं विश्वोपकृतिक्षमोऽसि भवता भग्नापदोऽन्ये द्रुमाः॥
MSS_5052 आमोदैस् ते दिशि दिशि गतैर्दूरमाकृष्यमाणाः साक्षाल् लक्ष्मीं तव मलयज द्रष्टुमभ्यागताः स्मः। किं पश्यामः सुभग भवतः क्रीडति क्रोड एव व्यालस्तुभ्यं भवतु कुशलं मुञ्च नः साधयामः॥
MSS_5053 आम्नायानामाहान्त्या वाग् गीतीरीतीः प्रीतीर्भीतीः। भोगो रोगो मोदो मोहो ध्येये ध्येच्छे देशे क्षेमे॥
MSS_5054 आम्नायाभ्यसनान्यरण्यरुदितं कृच्छ्रव्रतान्यन्वहं मेदश्छेदपदानि पूर्तविधयः सर्वे हुतं भस्मनि। तीर्थानामवगाहनानि च गजस्नानं विना यत्पद- द्वन्द्वाम्भोरुहसंस्तुतिं विजयते देवः स नारायणः॥
MSS_5055 अम्नाये स्मृतितन्त्रे च लोकाचारे च सूरिभिः। शरीरार्धं स्मृता जाया पुण्यापुण्यफले समा॥
MSS_5056 आम्रं छित्त्वा कुठारेण निम्बं परिचरेत्तु यः। यश्चैनं पयसा सिञ्चेन् नैवास्य मधुरो भवेत्॥
MSS_5057 आम्र यद्यपि गता दिवसास्ते पुष्पसौरभफलप्रचुरा ये। हन्त संप्रति तथापि जनानां छाययैव दलयस्यतितापम्॥
MSS_5058 आम्राः किं फलभारनम्रशिरसो रम्याः किमूष्मच्छिदः सच्छायाः कदलीद्रुमाः सुरभयः किं पुष्पिताश्चम्पकाः। एतास्ता निरवग्रहोग्रकरभोल्लीढार्धरूढाः पुनः शम्यो भ्राम्यसि मूढ निर्मरुति किं मिथ्यैव मर्तुं मरौ॥
MSS_5059 आम्राङ्कुरोऽयमरुण- श्यामलरुचिरस्थिनिर्गतः सुतनु। नवकमठकर्परपुटान् मूर्धेवोर्ध्वं गतः स्फुरति॥
MSS_5060 आम्रीमञ्जुलमञ्जरीवरशरः सत्किंशुकं यद्धनुर् ज्या यस्यालिकुलं कलङ्करहितं छत्रं सितांशुः सितम्। मत्तेभो मलयानिलः परभृतो यद्वन्दिनो लोकजित् सोऽयं वो वितरीतरीतु वितनुर्भद्रं वसन्तान्वितः॥
MSS_5061 आम्रे पल्लविते स्थित्वा कोकिला मधुरस्वरम्। चुकूज कामिनां चित्तम् आकर्षन्तीव दूतिका॥
MSS_5062 आम्रैः क्षेमं भल्ला- तकैर्भयं पीलुभिस्तथारोग्यम्। खदिरशमीभ्यां दुर्भि- क्षमर्जुनैः शोभना वृष्टिः॥
MSS_5063 आम्लेन ताम्रशुद्धिः स्याच् छुद्धिः कांस्यस्यभस्मना। संशुद्धी रजसा नार्यास् तटिन्या वेगतः शुचिः॥
MSS_5064 आयं पश्यन् व्ययं कुर्यात् आयादल्पतरं व्ययम्। आयाभावे व्ययं कुर्वन् कुबेरोऽपि विनश्यति॥
MSS_5065 आयताग्रसितरश्मिनिबद्धं लाञ्छनच्छविमषीरसदिग्धम्। चन्द्रकैतवमरुत्पटचक्रं क्रीडयोत्सृजति किं स्मरबालः॥
MSS_5066 आयताङ्गुलिरभूदतिरिक्तः सुभ्रुवां क्रशिमशालिनि मध्ये। श्रोणिषु प्रियकरः पृथुलासु स्पर्शमाप सकलेन तलेन॥
MSS_5067 आयतिं सर्वकार्याणां तदात्वं च विचारयेत्। अतीतानां च सर्वेषां गुणदोषौ च तत्त्वतः॥
MSS_5068 आयतीमिव विध्वस्ताम् आज्ञां प्रतिहतामिव। दीप्तामिव दिशं काले पूजामपहतामिव॥
MSS_5069 आयत्यां गुणदोषज्ञस् तदात्वे क्षिप्रनिश्चयः। अतीते कार्यशेषज्ञः शत्रुभिर्नाभिभूयते॥
MSS_5070 आयत्यां च तदात्वे च यत् स्यादास्वादपेशलम्। तदेव तस्य कुर्वीत न लोकद्विष्टमाचरेत्॥
MSS_5071 आयत्यां प्रतिकारज्ञस् तदात्वे दृढनिश्चयः। अतीते कार्यशेषज्ञो नरोऽर्थैर्न प्रहीयते॥
MSS_5072 आयत्या च जयेदाशाम् अर्थं सङ्गविवर्जनात्। अनित्यत्वेन च स्नेहं क्षुधं योगेन पण्डितः॥
MSS_5073 आयद्वारेषु सर्वेषु कुर्यादाप्तान् परीक्षितान्। आददीत धनं तैस्तु भास्वानुस्रैरिवोदकम्॥
MSS_5074 आयव्ययं सदानुष्णं छेदनं संशयस्य च। अनिशं तस्य च ज्ञानं मन्त्रिणां त्रिविधं फलम्॥
MSS_5075 आयव्ययेऽन्नसंस्कारे गृहोपस्काररक्षणे। शौचेऽग्निकार्ये संयोज्याः रक्षा स्त्रीणामियं स्मृता॥
MSS_5075A आयव्ययौ यस्य च संविभक्तौ छन्नश्च चारो निभृतश्च मन्त्रः। न चाप्रियं मन्त्रिषु यो ब्रवीति सा सागरान्तां पृथिवीं प्रशास्ति॥
MSS_5076 आयस्ता कलहं पुरेव कुरुते न स्रंसने वाससो भुग्नभ्रूरतिखण्ड्यमानमधरं धत्ते न केशग्रहे। अङ्गान्यर्पयति स्वयं भवति नो वामा हठालिङ्गने तन्व्या शिक्षित एष संप्रति पुनः कोपप्रकारोऽपरः॥
MSS_5077 आयस्य तावदपि कर्म करोतु कश्चित् तेनापि मातरधिकं किमिहानुभाव्यम्। आस्ते सुखं य इह भारतवर्षसीमन्य् आस्ते स किंचिदित उत्तरतोऽपसृत्य॥
MSS_5078 आयस्य तुर्यभागेन व्ययकर्म प्रवर्तयन्। अन्यूनतैलदीपोऽपि चिरं भद्राणि पश्यति॥
MSS_5079 आयाच्चतुर्थभागेन व्ययकर्म प्रवर्तयेत्। प्रभूततैलदीपो हि चिरं भद्राणि पश्यति॥
MSS_5080 आयातं मामपरिचितया वेलया मन्दिरं ते चोरो दण्ड्यस् त्वमिति मधुरं व्याहरन्त्या भवत्या। मन्दे दीपे मधुलवमुचां मालया मल्लिकानां बद्धं चेतो दृढतरमिदं बाहुबन्धच्छलेन॥
MSS_5081 आयातं सखि दयितं चिरात् प्रवासात् क्षामाङ्गं तव विरहानलेन तप्तम्। सद्योऽमुं निजमृदुलाङ्गसङ्गदानात् संतृप्तिं नय भव संमुखी किमेवम्॥
MSS_5082 आयातः कुमुदेश्वरो विजयते सर्वेश्वरो मारुतो भृङ्गः स्फूर्जति भैरवो न निकटं प्राणेश्वरो मुञ्चति। एते सिद्धरसाः प्रसूनविशिखो वैद्योऽनवद्योत्सवो मानव्याधिरयं कृशोदरि कथं त्वच्चेतसि स्थास्यति॥
MSS_5083 आयातस्ते समीपं तव गुणविमलान् पण्डितो वादकर्ता काव्ये भव्ये हि रेवाभवविगतरसे रुग्युगे रोगहर्ता। नाहं जाने चिकित्सां सकलगुणनिधे दुर्दरिद्रत्वरोगे श्रीमद्राजार्जुनेन्द्रप्रबलमपि यते कल्पिता सा चिकित्सा॥
MSS_5084 आयाताः सखि वर्षा वर्षादपि यासु वासरो दीर्घः। दिशि दिशि नीरतरङ्गो नीरतरङ्गो ममापि हृदयेशः॥
MSS_5085 आयाता जलदावली सरभसं विद्युत्समालिङ्गिता शैलानां परितः सशब्दमहिभुक्श्रेणी नरीनृत्यति। एवं सत्यपि हन्त संप्रति पतिर्देशान्तरं प्रस्थितस् तद् दुःखं विनिवेद्यतां सखि कथं कस्याधुनाग्रे मया॥
MSS_5086 आयाता मधुयामिनी यदि पुनर्नायात एव प्रभुः प्राणा यान्तु विभावसौ यदि पुनर्जन्मग्रहं प्रार्थये। व्याधः कोकिलबन्धने विधुपरिध्वंसे च राहुग्रहः कन्दर्पे हरनेत्रदीधितिरहं प्राणेश्वरे मन्मथः॥
MSS_5087 आयाता मधुरजनी मधुरजनीगीतिहृद्येयम्। अङ्कुरितः स्मरविटपी स्मर विट पीनस्तनीमबलाम्॥
MSS_5088 आयाता रजनी भविष्यति महाविश्लेषदावानलो नोद्वेगः सहसा कृशाङ्गि मनसा कार्यो रथाङ्गाह्वयः। इत्थं बाष्पनिरुद्धगद्गदतया संभाष्य कोकीं चिरं चिन्तापूर्णमना विनोदविमुखो हंहो विधिं निन्दति॥
MSS_5089 आयाता रतिनायकस्य विपिनं श्रीराधिकाभ्यागतो दैवादेव हरिश्च तत्र चतुरश्चेटोऽपि तत्रागमत्। शीघ्रं पर्वतकन्दरोदरगतं लास्यं शिखीनां पुरः पंश्यामीति हरिं निगद्य शनकैर्गेहं समभ्यागमत्॥
MSS_5090 आयातासि विमुञ्च वेपथुभरं दृष्टासि किं केनचिन् नीलं चोलममुं विमुञ्च हरतु स्वेदं निशीथानिलः। इत्यन्तर्भयसन्नकण्ठमसकृद् यामीति तल्पातिथिर् त्रस्यन्ती परिरभ्यते सुकृतिना स्वैरं नवस्वैरिणी॥
MSS_5091 आयाति फुल्लकुसुमः कुसुमागमोऽयम् एषा शशाङ्कतिलका शरदागतेति। बाढं प्रहृष्यति जनो न पुनर्ममैतद् आयुःप्रहीणमिति याति मनोविषादम्॥
MSS_5092 आयाति याति खेदं करोति मधु हरति मधुकरीवान्या। अधिदेवता त्वमेव श्रीरिव कमलस्य मम मनसः॥
MSS_5093 आयाति याति पुनरेव जलं प्रयाति पद्माङ्कुराणि विधुनोति धुनोति पक्षौ। उन्मत्तवद् भ्रमति कूजति मन्दमन्दं कान्तावियोगविधुरो निशि चक्रवाकः॥
MSS_5094 आयाति श्रियमञ्जसा नयनयोरम्भोरुहप्रेयसी संनाहः स्तनयोरयं कलयते संभोगयोग्यां दशाम्। वैदग्ध्येन सहासिकां वितनुते वाचामियं प्रक्रिया मुग्धायाः पुनरैन्दवीं न सहते मुख्यामभिख्यां मुखम्॥
MSS_5095 आयाति स्खलितैः पादैर् मुखवैवर्ण्यसंयुतः। ललाटस्वेदभाग् भूरिगद्गदं भाषते वचः॥
MSS_5096 कम्पमानमधोऽवेक्षी पापं प्राप्तः सदा नरः। तस्माद् यत्नात् परिज्ञेयश् चिह्नैरेतैर्विचक्षणैः॥
MSS_5097 आयाति हृष्टोऽभिमुखो यदि श्वा क्रीडां प्रकुर्वन् विलुथंस्तथाग्रे। शीघ्रं तदानीं ध्रुवमध्वगानां भवेत् प्रभूतो धनधान्यलाभः॥
MSS_5098 आयातु यातु खेदं करोतु मधु हरतु चाप्यन्या। अधिदेवता त्वमेव श्रीरिव कमलस्य मम मनसः॥
MSS_5099 आयाते च तिरोहितो यदि पुनर्दृष्टोऽन्यकार्ये रतो वाचि स्मेरमुखो विषण्णवदनः स्वक्लेशवादे मुहुः। अन्तर्वेश्मनि वासमिच्छति भृशं व्याधीति यो भाषते भृत्यानामपराधकीर्तनपरस्तन्मन्दिरं न व्रजेत्॥
MSS_5100 आयाते दयिते मनोरथशतैर्नीत्वा कथंचिद् दिनं गत्वा वासगृहं जडे परिजने दीर्घां कथां कुर्वति। दष्टास्मीत्यभिधाय सत्वरपदं व्याधूय चीनांशुकं तन्वङ्ग्या रतिकातरेण मनसा नीतः प्रदीपः शमम्॥
MSS_5101 आयाते दयिते मरुस्थलभुवामुल्लङ्घ्य दुर्लङ्घ्यतां गेहिन्या परितोषबाष्पतरलामासज्य दृष्टिं मुखे। दत्वा पीलुशमीकरीरकवलान् स्वेनाञ्चलेनादराद् आमृष्टं करभस्य केशरसटाभाराबलग्नं रजः॥
MSS_5102 आयाते रभसाद्यदि प्रियतमे प्रत्युद्गता नो चिरं नो वा मण्डलितोन्नतस्तनतटं गाढं समालिङ्गितः। आश्लिष्य स्वभुजावलम्बमथवा प्रेमार्द्रया नो गिरा संभाव्याभिहितो हतासि सरले स्वैरेव दुश्चेष्टितैः॥
MSS_5103 आयातेऽर्थिनि गोत्रभिद्यभिमते कर्णोऽमुचत् कुण्डलं कामास्त्रं किल भूरिलोचनयुगं तस्मिन् समासज्जताम्। नन्वेतत् कुरुनायकस्य हृदयं तस्मात् समाधीयतां संभूतस् तपसोऽत्र यो रतिरसो मापार्थतो हीयताम्॥
MSS_5104 आयाते श्रुतिगोचरं प्रियतमप्रस्थानकाले पुरस् तल्पान्तःस्थितया तदाननमलं दृष्ट्वा चिरं मुग्धया। सोच्छ्वासं दृढमन्युनिर्भरगलद्बाष्पाम्बुधौतं तया स्वं वक्त्रं विनिवेश्य भर्तृहृदये निःशब्दकं रुद्यते॥
MSS_5105 आयातैव निशा निशापतिकरैः कीर्णं दिशामन्तरं भामिन्यो भवनेषु भूषणगणैरङ्गान्यलंकुर्वते। मुग्धे मानमपाकरोषि न मनागद्यापि रोषेण ते हा हा बालमृणालतोऽप्यतितरां तन्वी तनुस्ताम्यति॥
MSS_5106 आयातैव निशा मनो मृगदृशामुन्निद्रमातन्वती मानो मे कथमेष संप्रति निरातङ्कं हृदि स्थास्यति। ऊहापोहमिमं सरोजनयना यावद् विधत्तेतरां तावत् कामनृपातपत्रसुषमं बिम्बं बभासे विधोः॥
MSS_5107 आयातो दयितस् तवेति सहसा न श्रद्दधे भाषितं सद्यः संमुखतां गतेऽपि सुमुखी भ्रान्तिं निजां मन्यते। कण्ठाश्लेषिभुजेऽपि शून्यहृदया स्वप्नान्तरं शङ्कते प्रत्यावृत्तिमियं प्रियस्य कियता प्रत्येतु शातोदरी॥
MSS_5108 आयातो भवतः पितेति सहसा मातुर्निशम्योदितं धूलीधूसरितो विहाय शिशुभिः क्रीडारसान् प्रस्तुतान्। दूरात् स्मेरमुखः प्रसार्य ललितं बाहुद्वयं बालको नाधन्यस्य पुरः समेति परया प्रीत्या रटद्घर्घरम्॥
MSS_5109 आयातो वनमाली गृहपतिरालि समायातः। स्मर सखि पाणिनिसूत्रं विप्रतिषेधे परं कार्यम्॥
MSS_5110 आयात् त्रिभागतः कुर्याद् व्ययं धर्मपरो नरः। एतदेव हि पाण्डित्यं यदायादल्पको व्ययः॥
MSS_5111 आयान्तं गुणिनं दृष्ट्वा प्रहृष्येदाद्रियेत च। गुणिनो ह्यादृता भूयश् चेष्टन्ते तस्य संपदे॥
MSS_5112 आयान्तं स्वपतिं दृष्ट्वा भक्षयन्ती सदाखिलम्। परित्यक्ता निजैः पुत्रैर् बान्धवैः स्वजनैस् तथा॥
MSS_5113 आयान्तमालोक्य हरिं प्रतोल्याम् आल्याः पुरस्तादनुरागमेका। रोमाञ्चकम्पादिभिरुच्यमानं भामा जुगूह प्रणमन्त्यथैनम्॥
MSS_5114 आयान्ति त्वरितं गभीरसरितां कूलेषु भूमीरुहां मूलेषु व्यथिता निदाघपथिकाः कृत्यं तदेषां परम्। यत्पुष्पैरधिवासनं निबिडया यच्छायया पालनं यन्मन्दैरुपवीजनं च पवनैः कृत्यं तदुर्वीरुहाम्॥
MSS_5115 आयान्ति यत्र निवसन्ति चिराय चेष्टं निर्यान्ति चैवममिताः सरितो यतोऽमी। देवैर्हृतेषु बहुलेषु मणिष्वपीभ्यो यः पूर्ववत् स जयतादमृतैकभूमिः॥
MSS_5116 आयान्ति यान्ति सततं नीरं शिशिरं खरं न गणयन्ति। विद्मो न हन्त दिवसाः कस्य किमेते करिष्यन्ति॥
MSS_5117 आयान्त्यग्रे ननु तनुभवा उत्तमर्णा इवेमे शय्यालग्नाः फणभृत इवाभान्ति दारा इदानीम्। कारागेहप्रतिममधुना मन्दिरं दृश्यते मे तत्र स्थातुं प्रसजति मनो न क्षणं न क्षणार्धम्॥
MSS_5118 आयान्त्यां निजयुवतौ वनात् सशङ्कं बर्हाणामपरशिखण्डिनीं भरेण। आलोक्य व्यवदधतं पुरो मयूरं कामिन्यः श्रदधुरनार्जवं नरेषु॥
MSS_5119 आयान्त्या दिवसश्रियः पदतलस्पर्शानुभावादिव व्योमाशोकतरोर्नवीनकलिकागुच्छः समुज्जृम्भते। आतन्वन्नवतंसविभ्रममसावाशाकुरङ्गीदृशाम् उन्मीलत्तरुणप्रभाकरकरस्तोमः समुद्भासते॥
MSS_5120 आयामिनोस्तदक्ष्णोर् अञ्जनरेखाविधिं वितन्वन्त्याः। पाणिः प्रसाधिकायाः प्रापदपाङ्गं चिरेण विश्रम्य॥
MSS_5121 आयासः परहिंसा वैतंसिकसारमेय तव सारः। त्वामपसार्य विभाज्यः कुरङ्ग एषोऽधुनैवान्यैः॥
MSS_5122 आयासशतलभ्यस्य प्राणेभ्योऽपि गरीयसः। गतिरेकैव वित्तस्य दानं शेषा विपत्तयः॥
MSS_5123 आयासशोकभयदुःखमुपैति मर्त्यो मानेन सर्वजननिन्दितवेषरूपः। विद्यादयादमयमादिगुणांश्च हन्ति ज्ञात्वेति गर्ववशमेति न शुद्धबुद्धिः॥
MSS_5124 आयासश्लथबाहुवल्लिरधिकस्मेरै .- -.- लोलापाङ्गकपोलपालिरलिकस्तोमार्धलुप्तालका। न्यस्यन्ती मदयत्यनावृत इव प्रच्छादनायाञ्चलं मुग्धा स्वेदनिपीतसूक्ष्मसिचयव्यक्तस्तनी वक्षसि॥
MSS_5125 आयासादलघुतरस्तनैः स्वनद्भिः श्रान्तानामविकचलोचनारविन्दैः। अभ्यम्भः कथमपि योषितां समूहैस् तैरुर्वीनिहितचलत्पदं प्रचेले॥
MSS_5126 आयासानविचिन्तयन्नगणयल्लाभं ततः किंचिदप्य् अम्भो मुञ्चति कीर्तिमात्रशरणो धाराधरः सर्वतः। तद्यत्नादुपयुज्य वर्धयतु वा दातुर्यशः शाश्वतं मौढ्यादेतदुपेक्ष्य नाशयतु वा लोकः प्रमाणं ततः॥
MSS_5127 आयास्य बहुभिर्दुग्धां पीतां वत्सेन सद्गवीम्। सुशिक्षितोऽपि गोपालः प्रयत्नेन दुहीत किम्॥
MSS_5128 आयास्यसि कदा कान्ते मदन्तकमयि प्रभे। इति प्र्ष्टेन्दुवदनाच्छादयद् वाससा मुखम्॥
MSS_5129 आयास्यस्यवधावपर्यवसिते गत्वेति संभाव्यते संप्राप्ते त्वयि यानि तान्यपि सुखान्यद्यापरोक्षाणि नः। किंत्वज्ञातवियोगवेदनमिदं सद्यस्त्वयि प्रस्थिते चेतः किं नु करीष्यतीत्यविदितं सम्यङ् न निश्चीयते॥
MSS_5130 आयास्यामि पुनस्तवान्तिकमहं यामे व्यतीते प्रियेत्य् उक्त्वा पङ्कजलोचना सरभसं कान्ता समाजं ययौ। जाते क्वापि च सीञ्जते किमु समायातेति मार्गं मुहुर् दर्शं दर्शमथो मया निशि मनाग् लब्धो न निद्रारसः॥
MSS_5131 आयुः कर्म च वित्तं च विद्या निधनमेव च। पञ्चैतानि हि सृज्यन्ते गर्भस्थस्यैव देहिनः॥
MSS_5132 आयुः कल्लोललोलं कतिपयदिवसस्थायिनी यौवनश्रीर् अर्थाः संकल्पकल्पा घनसमयतडिद्विभ्रमा भोगपूराः। कण्ठाश्लेषोपगूढं तदपि च न चिरं यत् प्रियाभिः प्रणीतं ब्रह्मण्यासक्तचित्ता भवत भवभयाम्भोधिपारं तरीतुम्॥
MSS_5133 आयुःप्रश्ने दीर्घमायुर् वाच्यं मौहूर्तिकैर्जनैः। जीवन्तो बहु मन्यन्ते मृताः प्रक्ष्यन्ति कं पुनः॥
MSS_5134 आयुः श्रियं यशो धर्मं लोकानाशिष एव च। हन्ति श्रेयांसि सर्वाणि पुंसो महदतिक्रमः॥
MSS_5135 आयुः श्रीः कीर्तिरैश्वर्यम् आशिषः पुरुषस्य याः। भवन्त्येव हि तत्काले यथानिच्छोर्विपर्ययाः॥
MSS_5136 आयुःसत्त्वबलारोग्यसुखप्रीतिविवर्धनाः। रस्याः स्निग्धाः स्थिरा हृद्या आहाराः सात्त्विकप्रियाः॥
MSS_5137 आयुःसारं युअवनम् ऋतुसारः कुसुमसायकवयस्यः। सुन्दरि जीवितसारो रतिभोगरसामृतस्वादः॥
MSS_5138 आयुक्तकेभ्यश्चोरेभ्यः परेभ्यो राजवल्लभात्। पृथिवीपतिलोभाच्च प्रजानां पञ्चधा भयम्॥
MSS_5139 आयुधानां धनुः श्रेष्ठम् आसनानां च मेदिनी। फलानां चाम्रवृक्षस्य देवानां च महेश्वरः॥
MSS_5140 आयुर्घृते गुडे रोगा नित्यं मृत्युर्विदाहिषु। आरोग्यं कटुतिक्तेषु बलं माषे पयस्तु च॥
MSS_5141 आयुर्दानमहोत्सवस्य विनतक्षोणीभृतां मूर्तिमान् विश्वासो नयनोत्सवो मृगदृशां कीर्तेः प्रकाशः परः। आनन्दः कलिताकृतिः सुमनसां वीरश्रियो जीवितं धर्मस्यैव निकेतनं विजयते वीरः कलिङ्गेश्वरः॥
MSS_5142 आयुर्दीर्घतरं वपुर्वरतरं गोत्रं गरीयस्तरं वित्तं भूरितरं बलं बहुतरं स्वामित्वमुच्चैस्तरम्। आरोग्यं विगतान्तरं त्रिजगति श्लाघ्यत्वमल्पेतरं संसाराम्बुनिधिं करोति सुतरं चेतः कृपार्द्रान्तरम्॥
MSS_5143 आयुर्नश्यति पश्यतां प्रतिदिनं याति क्षयं यौवनं प्रत्यायान्ति गताः पुनर्न दिवसाः कालो जगद्भक्षकः। लक्ष्मीस् तोयतरङ्गभङ्गचपला विद्युच्चलं जीवितं यस्मान्मां शरणागतं शरणद त्वं रक्ष रक्षाधुना॥
MSS_5144 आयुर्नीरतरङ्गभङ्गुरमिति ज्ञात्वा सुखेनासितं लक्ष्मीः स्वप्नविनश्वरीति सततं भोगेषु बद्धा रुचिः। अभ्रस्तम्बविडम्बि यौवनमिति प्रेम्णावगूढाः स्त्रियो यैरेवात्र विमुच्यते भवरसात् तैरेव बद्धो जनः॥
MSS_5145 आयुर्बलं विपुलमस्तु सुखित्वमस्तु कल्याणमस्तु विपुला तव कीर्तिरस्तु। श्रीरस्तु धर्ममतिरस्तु रिपुक्षयोऽस्तु संतानवृद्धिरभिवाञ्छितसिद्धिरस्तु॥
MSS_5146 आयुर्यशो बलं वित्तम् आकाङ्क्षद्भिः प्रियाणि च। पितैवाराधनीयोऽग्रे दैवतं हि पिता महत्॥
MSS_5147 आयुर्लेखा पवनचलनाश्लिष्टदीपोपमेया संपच्चैषा मदवशचलत्कामिनीदृष्टिलोला। तीव्रश्चान्तर्दहति हृदयं विप्रयोगः प्रियेभ्यस् तस्मादेतत् सततममलं ब्रह्म शान्तं प्रपन्नाः॥
MSS_5148 आयुर्वर्षशतं नृणां परिमितं रात्रौ तदर्धं गतं तस्यार्धस्य परस्य चार्धमपरं बालत्ववृद्धत्वयोः। शेषं व्याधिवियोगदुःखसहितं सेवादिभिर्नीयते जीवे वारितरङ्गचञ्चलतरे सौख्यं कुतः प्राणिनाम्॥
MSS_5149 आयुर्वर्षशतं नृणां परिमितं रात्रौ तदर्धं हृतं तस्यार्धस्य च किंचिदेव जरया बाल्येन किंचिद् हृतम्। किंचिद् व्याधिवियोगदुःखमरणैर्भूपालसेवारसैर् नष्टं शिष्टमतस्तरङ्गतरलं पुंसां सुखं क्व क्षणे॥
MSS_5150 आयुर्वायुचलं सुरेश्वरधनुर्लोलं बलं यौवनं विद्युद्वच् चपलं धनं गिरिनदीकल्लोलवच् चञ्चलम्। तारुण्यं करिकर्णतालतरलं देहं च रोगाकुलं ज्ञात्वा सर्वमिदं कुरुध्वममलं धर्मं सदा निश्चलम्॥
MSS_5151 आयुर्वायुव्यथितनलिनीपत्रमित्रं किमन्यत् संपच्छम्पाद्युतिसहचरी स्वैरचारी कृतान्तः। कस्मादस्मिन् भ्रमसि तमसि त्वं प्रयाहि प्रयागं पौनःपुन्यं भुवि भगवती स्वर्धुनी ते धुनीते॥
MSS_5152 आयुर्वासरमासवत्सरगणे गच्छत्यदूरं पथैर् आक्रामन्ति कृतान्तकासरखुरक्षुण्णा रजोराजयः। ईषल्लङ्घितशैशवा इति वयःसंधिं दधाना इति व्यक्ता वर्जितयौवना इति तथा नन्दन्ति तन्द्रालवः॥
MSS_5153 आयुर्वित्तं गृहच्छिद्रं मन्त्रमैथुनभेषजम्। अपमानं तपो दानं नव गोप्यानि यत्नतः॥
MSS_5154 आयुर्वित्तं गृहच्छिद्रं मन्त्रमैथुनभेषजम्। दानमानापमानं च नवैतानि सुगोपयेत्॥
MSS_5155 आयुर्वृद्धिक्षयोत्कर्षहेतुं कालविनिर्गतम्। वाञ्छतां धनिनामिष्टं जीवितात् परमं धनम्॥
MSS_5156 आयुर्वेदकृताभ्यासः सर्वेषां प्रियदर्शनः। आर्यशीलगुणोपेत एष वैद्यो विधीयते॥
MSS_5157 आयुर्वेदमधीयानाः केवलं सपरिग्रहम्। दृश्यन्ते बहवो वैद्या व्याधिभिः समभिप्लुताः॥
MSS_5158 आयुषः क्षण एकोऽपि न लभ्यः स्वर्णकोटिभिः। स चेन्निरर्थकं नीतः का नु हानिस्ततोऽधिका॥
MSS_5159 आयुषः क्षण एकोऽपि न लभ्यः स्वर्णकोटिभिः। स वृथा नीयते येन तस्मै नृपशवे नमः॥
MSS_5160 आयुषः क्षण एकोऽपि सर्वरत्नैर्न लभ्यते। नीयते यद् वृथा सोऽपि प्रमादः सुमहानयम्॥
MSS_5161 आयुष्मान् प्राङ्मुखो भुञ्जात् धनवान् दक्षिणामुखः। पश्चिमे तु यशस्वी स्यान् न कदाचिदुदङ्मुखः॥
MSS_5162 आयुष्यं सर्वथा रक्ष्यं प्राणिनामिह धीमता। अप्यल्पगुणसंपन्नो जीवन् भद्राणि पश्यति॥
MSS_5163 आयुस्तडिच्चलमपायि शरीरमेतन् मृत्युर्ग्रसिष्यति कदेति न कोऽपि वेद। अद्यैव तद् भजत मुक्तिपथं द्विजेन्द्रा ज्येष्ठागमावधि हि तिष्ठति किं न दर्शः॥
MSS_5164 आयुस्ते कियदस्ति तत्र च कियत् तारुण्यमत्रापि वाप्य् अर्धं निर्गिलितं निशात्मकतया यत्रास्ति सङ्गो न ते। शेषाः सन्ति कति क्षणाः प्रणयजस् तत्रापि कोपो यदि व्यर्थं निश्चिनु चक्रवाकि जननं कस्ते हितं वक्ष्यति॥
MSS_5165 आयुस्ते नरवीर वर्धतु सदा हेमन्तरात्रिर्यथा लोकानां प्रियवर्धनो भव सदा हेमन्तसूर्यो यथा। लोकानां भयवर्धनो भव सदा हेमन्ततोयं यथा नाशं यान्तु तवारयोऽपि सततं हेमन्तपद्मं यथा॥
MSS_5166 आयूंषि क्षणिकानि यौवनमपि प्रायो जराध्यासितं संयोगा विरहावसानविरसा भोगाः क्षणध्वंसिनः। जानन्तोऽपि यथाव्यवस्थितमिदं लोकाः समस्तं जगच् चित्रं यद् गुरुगर्वभावितधियः क्रुध्यन्ति माद्यन्ति च॥
MSS_5167 आयूरेखां चकारास्याः करे द्राघीयसीं विधिः। शौण्डीर्यगर्वनिर्वाहप्रत्याशां च मनोभुवः॥
MSS_5168 आये व्यये तथा नित्यं त्यक्तलज्जस् तु वै भवेत्। न कुञ्चितेन गूढेन नित्यं प्रावरणादिभिः॥
MSS_5169 आयोधने कृष्णगतिं सहायम् अवाप्य यः क्षत्रियकालरात्रिम्। धारां शितां रामपरश्वधस्य संभावयत्युत्पलपत्रसाराम्॥
MSS_5170 आरक्ततामेति मुखं जिह्वा वा श्यामतां यदा। तदा प्राज्ञो विजानीयान् मृत्युमासन्नमात्मनः॥
MSS_5171 आरक्तदीर्घनयनो नयनाभिरामः कन्दर्पकोटिललितं वपुरादधानः। भूयात् स मेऽद्य हृदयाम्बुरुहाधिवर्ती वृन्दाटवीनगरनागरचक्रवर्ती॥
MSS_5172 आरक्तराजिभिरियं कुसुमैर्नवकन्दली सलिलगर्भैः। कोपाद् अन्तर्बाष्पे स्मरयति मां लोचने तस्याः॥
MSS_5173 आरक्ताङ्कुरदन्तुरा कमलिनी नायामिनी यामिनी स्तोकोन्मुक्ततुषारमम्बरमणेरीषत् प्रगल्भं महः। अप्येते सहकारसौरभमुचो वाचालिताः कोकिलैर् आयान्ति प्रियविप्रयुक्तयुवतीमर्मच्छिदो वासराः॥
MSS_5174 आरक्तानां नवमधु शनैरापिबन् पद्मिनीनां कालोन्निद्रे कुवलयवने घूर्णमानः सलीलम्। स्विन्नो दानैर्विपिनकरिणां सौम्य सेविष्यते त्वाम् आमोदानामहमहमिकामादिशन् गन्धवाहः॥
MSS_5175 आरक्तायतपुष्पबाणनयने स्निग्धाञ्जनश्यामिकां काश्मीरारुणकर्णिकारकुसुमोत्तंसे महानीलताम्। उन्मीलत्तिलकान्तरे मृगमदक्षोदार्द्रबिन्दूपमां धत्ते मुग्धतमालकान्तिमधुपीवृन्दं वसन्तश्रियः॥
MSS_5176 आरक्तैर्नवपल्लवैर्विटपिनो नेत्रोत्सवं तन्वते तान् धुन्वन्नयमभ्युपैति मधुरामोदो मरुद्दक्षिणः। तेनालिङ्गितमात्र एव विधिवत् प्रादुर्भवन्निर्भर- क्रीडाकूतकषायितेन मनसा लोकोऽयमुन्माद्यते॥
MSS_5177 आरण्यास् तु स्वकैः कुर्युः सार्थिकाः सार्थिकैः सह। सैनिकाः सैनिकैरेव ग्रामेऽप्युभयवासिभिः॥
MSS_5178 आरब्धमब्धिमथनं स्वहस्तयित्वा द्विजिह्वममरैर्यत्। उचितस् तत्परिणामो विषमं विषमेव यज्जातम्॥
MSS_5179 आरब्धा किमु केतकीकिसलयैर्माला किमायामिनी कर्पूरस्य परंपरा मलयजक्षोदस्य लेखाथवा। धारा वैबुधसैन्धवी नु विसयत्याहो हिमानीमयी वृष्टिः पञ्चशरस्य तावकदृशोर्भङ्गी कथं गीयते॥
MSS_5180 आरब्धा मकरध्वजस्य धनुषैतस्यास्तनुर्वेधसा त्वद्विश्लेषविशेषदुर्बलतया जाता न तावद्धनुः। तत् संप्रत्यपि रे प्रसीद किमपि प्रेमामृतस्यन्दिनीं दृष्टिं नाथ विधेहि सा रतिपतेः शिञ्जापि सम्जायताम्॥
MSS_5181 आरब्धे दयितामुखप्रतिसमे निर्मातुमस्मिन्नपि व्यक्तं जन्मसमानकालमिलितामंशुच्छटां वर्षति। आत्मद्रोहिणि रोहिणीपरिवृढे पर्यङ्कपङ्केरुहः संकोचादतिदुःस्थितस्य न विधेस् तच्छिल्पमुन्मीलितम्॥
MSS_5182 आरब्धे पटहे स्थिते गुरुजने भद्रासने लङ्घिते स्कन्धोच्चारणनम्यमानवदनप्रच्योतितोये घटे। राज्ञाहूय विसर्जिते मयि जनो धैर्येण मे विस्मितः स्वः पुत्रः कुरुते पितुर्यदि वचः कस्तत्र भो विस्मयः॥
MSS_8183 आरभन्तेऽल्पमेवाज्ञाः कामं व्यग्रा भवन्ति च। महारम्भाः कृतधियस् तिष्ठन्ति च निराकुलाः॥
MSS_5184 आरभेत नरः कर्म स्वपौरुषमहापयन्। निष्पत्तिः कर्मणो दैवे पौरुषे च व्यवस्थिता॥
MSS_5185 आरभेतैव कर्माणि श्रान्तः श्रान्तः पुनः पुनः। कर्माण्यारभमाणं हि पुरुषं श्रीर्निषेवते॥
MSS_5186 आरभ्यते महत्कार्यं यैः क्षुद्रैरपि पार्थिवैः। ते चक्रवर्तिनो भूत्वा जायन्ते भद्रभाजनम्॥
MSS_5187 आरम्भगुर्वी क्षयिणी क्रमेण लघ्वी पुरा वृद्धिमती च पश्चात्। दिनस्य पूर्वार्धपरार्धभिन्ना छायेव मैत्री खलसज्जनानाम्॥
MSS_5188 आरम्भरतिताऽधैर्यम् असत्कार्यपरिग्रहः। विषयोपसेवा चाजस्रं राजसं गुणलक्षणम्॥
MSS_5189 आरम्भरमणीयानि विमर्दे विरसानि च। प्रायो वैरावसानानि संगतानि खलैः सह॥
MSS_5190 आरात् कारीषवह्नेः प्रविरचिततृणप्रस्तरान्तर्निषण्णैः संशीर्णग्रन्थिकन्थाविवरवशविशच्छीतवाताभिभूतैः। नीताः कृच्छ्रेण पान्थैः श्वभिरिव निविडं जानुसंकोचकुब्जैर् अन्तर्दुर्वारदुःखद्विगुणतरकृतायामयामास्त्रि यामाः॥
MSS_5191 आरादसौ तरुवरस्तव कुन्तलानाम् आकल्पमात्मकुसुमैरभियाचमानः। भूयः समाह्वयति या कलकण्ठनादैर् आरोहभारमृदुगामिनि तत्र यामः॥
MSS_5192 आराद्धं किमु दैवतं कुवलयैस्तेपे तपश्चन्द्रमाः किं नामायमिदं च काञ्चनरुचां किं भाग्यमुज्जृम्भते। दैवं वाद्य किमानुकूलिकमभूद् बालप्रवालश्रियाम् अस्याः स्मेरदृशो दधत्यवयवौपम्यं यदेतान्यपि॥
MSS_5193 आराद्धो मूर्द्धभिर्यत् तुहिनकरकलालंकृतिर्विशतिर्यद् दोष्णामुष्णांशुमित्रं भुवनपरिभवी यत्प्रतापप्ररोहः। यत् तत् कैलासशैलोद्धरणमपि मृषा तत् समस्तं तवाभूत् बिभ्रल्लुण्टाकलीलां यदपहरसि नः पङ्कजाक्षीं परोक्षे॥
MSS_5194 आराधयति यं देवं तमुत्कृष्टतरं वदेत्। तन्न्यूनतां नैव कुर्याज् जोषयेत् तस्य सेवनम्॥
MSS_5195 आराधयितुः प्रेम- प्रतीक्षणार्थं स्पृहा परं यासाम्। ता ननु सौभगदेव्यो गणिकाः कृतिनां समाराध्याः॥
MSS_5196 आराधिता हि राजानो देववच् चोपसेविताः। अनुग्रहैर्योजयन्ति भक्तान् घ्नन्ति विपर्यये॥
MSS_5197 आराधिता हि शीलेन प्रयत्नैश्चोपसेविताः। राजानः संप्रसीदन्ति प्रकुप्यन्ति विपर्यये॥
MSS_5198 आराधितो वाप्यपराधितो वा खलः करोत्येव सदापकारम्। मूर्ध्ना धृतो पादतले स्थितो वा दशत्यवश्यं खलु दन्दशूकः॥
MSS_5199 आराध्यः पतिरेव तस्य च पदद्वन्द्वानुवृत्तिर्व्रतं केनैताः सखि शिक्षितासि विपथप्रस्थानदुर्वासनाः। किं रूपेण न यत्र मज्जति मनो यूनां किमाचार्यकैर् गूढानङ्गरहस्ययुक्तिषु फलं येषां न दीर्घं यशः॥
MSS_5200 आराध्य दुग्धजलधिः सुधयैव देवान् देवाय हन्त महते गरलं दिदेश। येषां ध्रुवं प्रकृतिरेव जलाशयानां नीचेषु सन्मतिरसन्मतिरुत्तमेषु॥
MSS_5201 आराध्य भूपतिमवाप्य ततो धनानि भोक्ष्यामहे किल वयं सततं सुखानि। इत्याशया कलिविमोहितमानसानां कालः प्रयाति मरणावधिरेव पुंसाम्॥
MSS_5202 आराध्यमानो नृपतिः प्रयत्नाद् आराध्यते नाम किमत्र चित्रम्। अयं त्वपूर्वः प्रतिमाविशेषो यः सेव्यमानो रिपुतामुपैति॥
MSS_5203 आरामाधिपतिर्विवेकविकलो नूनं रसा नीरसा वात्याभिः परुषीकृता दश दिशश्चण्डातपो दुःसहः। एवं धन्वनि चम्पकस्य सकले सम्हारहेतावपि त्वं सिञ्चन्नमृतेन तोयद कुतोऽप्याविष्कृतो वेधसा॥
MSS_5204 आरामाभरणस्य पल्लवचयैरापीततिग्मत्विषः पाथोद प्रशमं नयागुरुतरोरेतस्य दावज्वरम्। ब्रूमस् त्वामुपकारकातर गतप्रायाः पयःसंपदो दग्धोऽप्येष तरुर्दिशः परिमलैरापूर्य निर्वास्यति॥
MSS_5205 आरामुखं क्षुरप्रं च गोपुच्छं चार्धचन्द्रकम्। सूचीमुखं च भल्लं च वत्सदन्तं द्विभल्लकम्॥
MSS_5206 कर्णिकं काकतुण्डं च तयान्यान्यप्यनेकशः। फलानि देशदेशेषु भवन्ति बहुरूपतः॥
MSS_5207 आरामुखेन वै चर्म क्षुरप्रेण च कार्मुकम्। सूचीमुखेन कवचम् अर्धचन्द्रेण मस्तकम्॥
MSS_5208 भल्लेन हृदयं वेध्यं द्विभल्लेन गुणः शरः। लोहं च काकतुण्डेन लक्ष्यं गोपुच्छकेन च॥
MSS_5209 आरामैः सदनैर्हयैर्गजवरैर्गानैः परिक्रीडनैर् वाद्यैर्यौवनगर्वमञ्जुलतरैर्वृन्दैश्च वामभ्रुवाम्। मुक्तिः स्याद् यदि तद्विहाय सकलं चैतत् प्रवीणा नराः कर्तुं हन्त तपस्तु मुक्तिसुखदं कस्मादरण्यं गताः॥
MSS_5210 आरामोऽयमनर्गलेन बलिना भग्नः समग्रो मयेत्य् अन्तःसंभृतहर्षवर्धितमदोदग्रः किमुन्माद्यसि। मातङ्ग प्रतिवर्शमेव भवतो भावी निदाघज्वरस् तत्रापि प्रतिकारमर्हसि सखे सम्यक् समालोचितुम्॥
MSS_5211 आरिप्सुना मन्त्रबलान्वितेन प्रागेव कार्यो निपुणं विचारः। दोष्णां बलान् मन्त्रबलं गरीयः शक्रोऽसुरान् मन्त्रबलाद् विजिग्ये॥
MSS_5212 आरिराधयिषुः सम्यग् अनुजीवी महीपतिम्। विद्याविनयशिल्पाद्यैर् आत्मानमुपपादयेत्॥
MSS_5213 आरुरुक्षोर्मुनेर्योगं कर्म कारणमुच्यते। योगारूढस्य तस्यैव शमः कारणमुच्यते॥
MSS_5214 आरुह्य दूरमगणित- रौद्रक्लेशा प्रकाशयन्ती स्वम्। वातप्रतीच्छनपटी वहित्रमिव हरसि मां सुतनु॥
MSS_5215 आरुह्य नृपतिः पूर्वम् इन्द्रियाश्वान् यशीकृतान्। कामक्रोधादिकाञ् जित्वा रिपून् आभ्यन्तरांश्च तान्।
MSS_5216 जयेदात्मानमेवादौ विजयायान्यविद्विषाम्। अजितात्मा हि विवशो वशीकुर्यात् कथं परान्॥
MSS_5217 आरुह्य शैलशिखरं त्वद्वदनापहृतकान्तिसर्वस्वः। प्रतिकर्तुमिवोर्ध्वकरः स्थितः पुरस्तान् निशानाथः॥
MSS_5218 आरुह्याक्रीदशैलस्य चन्द्रकान्तस्थलीमिमाम्। नृत्यत्येष लसच्चारुचन्द्रकान्तः शिखावलः॥
MSS_5219 आरूढः पतित इति स्वसंभवोऽपि स्वच्छानां परिहरणीयतामुपैति। कर्णेभ्यश्च्युतमसितोत्पलं वधूनां वीचीभिस्तटमनु यन्निरासुरापः॥
MSS_5220 आरूढक्षितिपालभालविगलत्स्वेदाम्बुसेकोद्धता भेरीझांकृतिचापटंकृतिचमत्कारोल्लसन्म् आनसा। क्षुभ्यत्क्षोणितलंस्फुरत्खुरपुटं चञ्चच्चलत्केशरं मन्दभ्रान्तविलोचन प्रतिदिशं नृत्यन्ति वाजिव्रजाः॥
MSS_5221 आरूढवेणुतरुणाधरविभ्रमेण माधुर्यशालिवदनाम्बुजमुद्वहन्ती। आलोक्यतां किमनया वनदेवता वः कैशोरके वयसि कापि च कान्तियष्टिः॥
MSS_5222 आरूढस्य चितां कृतानुमरणोद्योगप्रियालिङ्गनं पुण्ड्रेक्षुद्रवपानमुल्बणमहामोहप्रलुप्तस्मृते ः। वीतासोरवतंसमाल्यवलयामोदश्च यादृग् भवेद् भावानां सुभगः स्वभावमहिमा निश्चेतसस् तादृशः॥
MSS_5223 आरूढस्वामिकोऽश्वः स्याद् वित्तचिन्तितसिद्धये। सर्वेषां सुरतक्रीडा दृष्टादौ भोगलब्धये॥
MSS_5224 आरूढान्तरयौवनस्य परितो गोष्ठीरनुभ्राम्यतस् तत्तत् तासु मनोगतं सुनिभृतं संव्याचिकीर्षोर्हरेः। वेगादुच्छलितास्फुटाक्षरदशागर्भास् त्रपागौरवात् प्रत्यञ्चो वलिता भवन्तु भवतां कृत्याय वागूर्मयः॥
MSS_5225 आरूढो मलयानिलद्विपवरं युक्तो विलासानुगैः पीतः पुष्पविलोचनैर्नवलतापौराङ्गनानां गणैः। अभ्राम्यद् वनपत्तने मधुमहीपालः स्फुरत्कोकिला- लीलालापमिलद्भ्रमद्भ्रमरिकाझांकारभेरीर् अवैः॥
MSS_5226 आरूढो वासयष्टिं गृहवलभितले दुष्टमार्जारकेण क्रूरास्यं ग्रस्यमानः सकृदपि शनकैर्यद् विचुक्रोश कीरः। गङ्गेति स्वामिनीं स्वामयममरपतेर्लब्धवानासनार्धं यस्तु त्रैस्रोतसाम्भः स्पृशति मृशति वा तत्कथां के विदन्तु॥
MSS_5227 आरोग्यं चिरमश्विनी नरपते तोषं शिवः केशवः कल्याणं तव सर्वदा शशिरवी प्रोद्दीपनं देवताः। ब्रह्माद्याः सकलाः सुभद्रमवनं गौर्यादयो मातरः कुर्वाते कुरुते करोति कुरुतः कुर्वन्ति कुर्वन्तु च॥
MSS_5228 आरोग्यं परमानन्दः सुखमुत्साह एव च। ऐश्वर्यं प्रियसंभोगं विना सर्वं निरर्थकम्॥
MSS_5229 आरोग्यं भास्करादिच्छेच् श्रियमिच्छेद् हुताशनात्। ज्ञानं महेश्वरादिच्छेन् मोक्षमिच्छेज् जनार्दनात्॥
MSS_5230 आरोग्यं भास्करादिच्छेद् धनमिच्छेद् हुताशनात्। महेश्वराज् ज्ञानमिच्छेन् मुक्तिमिच्छेज् जनार्दनात्॥
MSS_5231 आरोग्यं विद्वत्ता सज्जनमैत्री महाकुले जन्म। स्वाधीनता च पुंसां महदैश्वर्यं विनाप्यर्थैः॥
MSS_5232 आरोग्यं सौभाग्यं धनाढ्यता नायकत्वमानन्दः। कृतपुण्यस्य स्यादिह सदा जयो वाञ्छितावाप्तिः॥
MSS_5233 आरोग्यबुद्धिविनयोद्यमशास्त्ररागाः पञ्चान्तराः पठनसिद्धिगुणा भवन्ति। आचार्यपुस्तकनिवाससहायकर्णा बाह्यास्तु पञ्च पठनं परिवर्धयन्ति॥
MSS_5234 आरोग्यमानृण्यमविप्रवासः सद्भिर्मनुष्यैः सह संप्रयोगः। स्वप्रत्यया वृत्तिरभीतवासः षड् जीवलोकस्य सुखानि राजन्॥
MSS_5235 आरोग्यलक्ष्मीरुपयाति पित्त- ज्वरातुरं रेणुकषायभाजम्। मा त्वं यथा रत्नकले स्मरार्ता कृतप्रकोपप्रशमा सखीभिः॥
MSS_5236 आरोढुं वरमौपवाह्यमपहर्तुं सुन्दरी कन्यका भोक्तुं भोगमुपस्थितं सुखमलंकर्तुं च रत्नैस्तनुम्। सम्नह्यन्त्यमृतान्धसो हि शमिते येनैव हालाहले स स्वामी मम दैवतं तदितरो नाम्नापि न म्नायते॥
MSS_5237 आरोपयसि मुधा किं नाहमभिज्ञा किल त्वदङ्कस्य। दिव्यं वर्षसहस्रं स्थित्वेति न युक्तमभिधातुम्॥
MSS_5238 आरोपितः पृथुनितम्बतटे तरुण्या कण्ठे च बाहुलतया निविडं गृहीतः। उत्तुङ्गपीनकुचनिर्भरपीडितोऽयं कुम्भः करीषदहनस्य फलानि भुङ्क्ते॥
MSS_5239 आरोपिता अपि प्राज्या गुणा लोकेषु पूजितैः। पूजयन्तीह दृष्टान्तः प्रतिमा द्युःसदां ननु॥
MSS_5240 आरोपिता शिलायाम् अश्मेव त्वं भवेति मन्त्रेण। मग्नापि परिणयापदि जारमुखं वीक्ष्य हसितैव॥
MSS_5241 आरोप्यतेऽश्मा शैलाग्रं यथा यत्नेन भूयसा। निपात्यते सुखेनाधस् तथात्मा गुणदोषयोः॥
MSS_5242 आरोहणं गोवृषकुञ्जराणां प्रासादशैलाग्रवनस्पतीनाम्। विष्ठानुलेपो रुधिरं मृतं च स्वप्नेष्वगम्यागमनं च धन्यम्॥
MSS_5243 आरोहणाय तव सज्ज इवास्ति तत्र सोपानशोभिवपुरश्मवलिच्छटाभिः। भोगीन्द्रवेष्टशतघृष्टिकृताभिरब्धि- क्षुब्धाचलः कनककेतकगोत्रगात्रि॥
MSS_5244 आरोहतु गिरिशिखरं समुद्रमुल्लङ्घ्य यातु पातालम्। विधिलिखिताक्षरमालं फलति कपालं न भूपालः॥
MSS_5245 आरोहत्यवनीरुहः प्रविशति श्वभ्रं नगैः स्पर्धते खं व्यालेधि विचेष्टते क्षितितले कुञ्जोदरे लीय। अन्तर्भ्राम्यति कोटरस्य विरसत्यालम्बते वीरुधः किं तद् यन्न करोति मारुतवशं यातह् कृशानुर्वने॥
MSS_5246 आरोहन्ति सुखासनान्यपटवो नागान् हयांस् तज्जुषस् ताम्बूलाद्युपभुञ्जते नटविटाः खादन्ति हस्त्यादयः। प्रासादे चटकादयोऽपि निवसन्त्येते न पात्रं स्तुतेः स स्तुत्यो भुवने प्रयच्छति कृती लोकाय यह् कामिताम्॥
MSS_5247 आरोहवल्लीभिरिवाम्बुधारा- राजीभिराभूमिविलम्बिनीभिः। संलक्ष्यते व्योम वटद्रुमाभम् अम्भोधरश्यामदलप्रकाशम्॥
MSS_5248 आर्जवं चानृशंस्यं च दमश्चेन्द्रियनिग्रहः। एष साधारणो धर्मश् चातुर्वर्ण्येऽब्रवीन् मनुः॥
MSS_5249 आर्जवं प्रतिपद्यस्व पुत्रेषु सततं विभो। इह कीर्तिं परां प्राप्य प्रेत्य स्वर्गमवाप्स्यसि॥
MSS_5250 आर्जवत्वं चतुर्थं च पञ्चमं धर्ममेव हि। मधुरत्वं ततः प्रोक्तं षष्ठमेव वरानने॥
MSS_5251 आर्जवममलकराणां विनयो वररत्नमुकुटानाम्। द्यूतं दुर्व्यसनानां स्त्रीजितता मरुतटीपिशाचानाम्॥
MSS_5252 आर्जवेन धृता दीक्षा या नो दैवं परं प्रति। अत्यन्तमानुषीयाभ्यः पीडाभ्यस् तद्विमोचनम्॥
MSS_5253 आर्जवेन नरं युक्तम् आर्जवात् सव्य्पत्रपम्। अशक्तिमन्तं मन्यन्तो धर्षयन्ति कुबुद्धयः॥
MSS_5254 आर्तत्राणपरायणेन करिणा दाहादिमूलेति यद् वाक्यं चक्रधरेण नक्रमुखतो हाकाररोरीकृतम्। यः स्तम्भे करताडनध्वनिरभूत् कर्णे सुरस्याप्यहो हा कृष्णेति यदक्षयं स भगवान् पायादपायाज्जगत्॥
MSS_5255 आर्तदुःख्यपरित्राणदुर्गतादि यथाक्रमम्। पात्रमाहुर्दयालूनाम् अलाभे गुणवानिति॥
MSS_5256 आर्तद्रुतस्वरज्ञा विभिन्नदीनप्रभिन्नलघुरौद्राः। निन्द्याः शुभास्तु शब्दाः प्रमुदितपरिपूर्णदृढशान्ताः॥
MSS_5257 आर्तस्य मे प्रणमतो जगदन्तरात्मन् पश्यन् न पश्यसि विभो न शृणोषि शृण्वन्। दुर्दैवकुम्भजनुषा ननु सांप्रतं मे पीतस्तदीयकरुणावरुणालयोऽपि॥
MSS_5258 आर्ता देवान् नमस्यन्ति तपः कुर्वन्ति रोगिणः। निर्धना दानमिच्छन्ति वृद्धा नारी पतिव्रता॥
MSS_5259 आर्तानामार्तिसंबन्धं प्रीतिविश्रामकारणम्। केन रत्नमिदं सृष्टं मित्रमित्यक्षरद्वयम्॥
MSS_5260 आर्तानामिह जन्तूनाम् आर्तिच्छेदं करोति यः। शङ्खचक्रगदाहीनो द्विभुजः परमेश्वरः॥
MSS_5261 आर्तार्ते मुदिते हृष्टा प्रोषिते मलिना कृशा। मृते म्रियेत या पत्यौ सा स्त्री ज्ञेया पतिव्रता॥
MSS_5262 आर्तेषु दीयते दानं शून्यलिङ्गस्य पूजनम्। अनाथप्रेतसंस्कारम् अश्वमेधफलं लभेत्॥
MSS_5263 आर्तेषु विप्रेषु दयान्वितश्च यच्छ्रद्धया स्वल्पमुपैति दानम्। अनन्तपारं समुपैति राजन् यद्दीयते तन्न लभेद् द्विजेभ्यः॥
MSS_5264 आर्तो मत्सदृशो नान्यस् त्वत्तो नान्यः कृपापरः। तुल्य एवावयोर्योगः कथं नाथ न पासि माम्॥
MSS_5265 आर्तो वा यदि वा त्रस्तः परेषां शरणागतः। अरिः प्राणान् परित्यज्य रक्षितव्यः कृतात्मना॥
MSS_5266 आर्द्रकीकसमुखः पुरतश्चेद् दृश्यते भवति तच्छुभदः श्वा। चर्म शुष्कमथवास्थि विशुष्कं बिभ्रदेष मरणं विदधाति॥
MSS_5267 आर्द्रमपि स्तनजघनान्- निरस्य सुतनु त्वयैतदुन्मुक्तम्। खस्थमवाप्तुमिव त्वां तपनांशूनंशुकं पिबति॥
MSS_5268 आर्द्रां कण्ठे मुखाब्जस्रजमवनमयत्यम्बिका जानुलम्बां स्थाने कृत्वेन्दुलेखां निबिडयति जटाः पन्नगेन्द्रेण नन्दी। कालः कृत्तिं निबध्नात्युपनयति करे कालरात्रिः कपालं शंभोर्नृत्यावतारे परिषदिति पृथग्व्यापृता वः पुनातु॥
MSS_5269 आर्द्रालक्तकमस्याश् चरणं मुखमारुतेन वीजयितुम्। प्रतिपन्नः प्रथमतरः संप्रति सेवावकाशो मे॥
MSS_5270 आर्यकर्मणि रज्यन्ते भूतिकर्माणि कुर्वते। हितं च नाभ्यसूयन्ति पण्डिता भरतर्षभ॥
MSS_5271 आर्यजननिन्दितानां पापैकरसप्रकाशनारीणाम्। एतावानेव गुणो यदभीष्टसमागमो निरावरणः॥
MSS_5272 आर्यजुष्टमिदं वृत्तम् इति विज्ञाय शाश्वतम्। सन्तः परार्थं कुर्वाणा नावेक्षन्ते प्रतिक्रियाम्॥
MSS_5273 आर्यता पुरुषज्ञानं शौर्यं करुणवेदिता। स्थौललक्ष्यं च सततम् उदासीनगुणोदयः॥
MSS_5274 आर्यत्वं च चतुर्थं च पञ्चमं धर्ममेव हि। षष्ठं सतीत्वं दृढता सप्तमं साहसोऽष्टमम्॥
MSS_5275 आर्यदेशकुलरूपबलायुर्- बुद्धिबन्धुरमवाप्य नरत्वम्। धर्मकर्म न करोति जडो यः पोतमुज्झति पयोधिगतः सः॥
MSS_5276 आर्यपुत्र पिता माता भ्राता पुत्रस् तथा स्नुषा। स्वानि पुण्यानि भुञ्जानाः स्वं स्वं भाग्यमुपासते॥ भर्तुर्भाग्यं तु भार्यैका प्राप्नोति पुरुषर्षभ॥
MSS_5277 आर्यानङ्ग महाव्रतं विदधता विन्ध्यानिलैः पारणां कृत्वा साङ्गमकारि केन मुरलाकूले कठोरं तपः। येनास्या रतिखेदमेदुरमृदुश्वासाधिवासस्पृशः पीयन्तेऽधरसीधवो विहसितज्योत्स्नोपदंशं रहः॥
MSS_5278 आर्या मुखे तु चपला तथापि चर्या न मे यतः सा तु। दक्षा गृहकृत्येषु त- था दुःखे भवति दुःखार्ता॥
MSS_5279 आर्ये कर्मणि युञ्जानः पापे वा पुनरीश्वरः। व्याप्य भूतानि चरते न चायमिति लक्ष्यते॥
MSS_5280 आर्येण सुकरं ह्याहुर्य् आर्यकर्म धनंजय। अनार्यकर्म त्वार्येण सुदुष्करतरं भुवि॥
MSS_5281 आलक्ष्य दन्तमुकुलान् अनिमित्तहासैर् अव्यक्तवर्णरमणीयवचः प्रवृत्तीन्। अङ्काश्रयप्रणयिनस् तनयान् वहन्तो धन्यास् तदङ्गरजसा मलिनीभवन्ति॥
MSS_5282 आ लङ्कानाथनारीस्तनतरलपयोवीचिमुद्रात् समुद्राद् आ स्वर्गङ्गातरङ्गावलिविरलशिलादुस्तरादुत्तराद्रेः। आ प्राक्शैलासुरस्त्रीसुरतगतिविदो मग्नभास्वन्मृगाङ्काद् आ च प्राचेतसाब्धेर्भवतु मम पुरः कोऽपि यद्यस्ति वीरः॥
MSS_5283 आलपति पिकवधूरिव पश्यति हरिणीव चलति हंसीव। स्फुरति तडिल्लतिकेव स्वदते तुहिनांशुलेखेव॥
MSS_5284 आलप यथा यथेच्छसि युक्तं तव कितव किमपवारयसि। स्त्रीजातिलाञ्छनमसौ जीवितरङ्का सखी सुभग॥
MSS_5285 आलम्बिहेमरशनाह् स्तनसक्तहाराः कन्दर्पदर्पशिथिलीकृतगात्रयष्ट्यः। मासे मधौ मधुरकोकिलभृङ्गनादैर् नार्यो हरन्ति हृदयं प्रसभं नराणाम्॥
MSS_5286 आलम्बे जगदालम्बे हेरम्बचरणाम्बुजे। शुष्यन्ति यद्रजः स्पर्शात् सद्यः प्रत्यूहवार्धयः॥
MSS_5287 आलम्ब्याङ्गणवाटिकापरिसरे स्वेच्छानतां शाखिकां केयूरीभवदल्पशेषवलया बाला समस्तं दिनम्। सा दैवोपहृतस्य मूढमनसो भग्नावधेरद्य मे पन्थानं विवृताश्रुणा वदनकेनालोक्य किं वक्ष्यति॥
MSS_5288 आलम्भ्याङ्गणवापिकापरिसरे चूतद्रुमे मञ्जरीं सर्पत्सान्द्रपरागलम्पटरणद्भृङ्गाङ्गनाशोभिनीम्। मन्ये स्वां तनुमुत्तरीयशकलेनाच्छाद्य बाला स्फुरत्- कण्ठध्वाननिरोधकम्पितकुचश्वासोद्गमा रोदिति॥
MSS_5289 आलवाले स्थितं तोयं शोषं न भजते यदा। अजीर्णं तद् विजानीयान् न देयं तादृशे जलम्॥
MSS_5290 आलस्यं कुरु पापकर्मणि भव क्रूरः क्रुधस् ताडने नैष्ठुर्यं भज लोभमोहविषये निद्रां समाधौ हरेः। जाड्यं गच्छ परापवादकथने द्रोहं विधेहि स्मरे दोषा एव गुणत्वमेवमखिला यास्यन्ति चेतस् तव॥
MSS_5291 आलस्यं प्रथमं पश्चाद् व्याधिपीडा प्रजायते। प्रमादः संशयस्थाने चित्तस्येहानवस्थितिः॥
MSS_5292 आलस्यं मदमोहौ च चापलं गोष्ठिरेव च। स्तब्धता चाभिमानित्वं तथात्यागित्वमेव च। एते वै सप्त दोषास्तु सदा विद्यार्थिनां मताः॥
MSS_5293 आलस्यं यदि न भवेज् जगत्यनर्थः को न स्याद् बहुधनको बहुश्रुतो वा। आलस्यादियमवनिः ससागरान्ता संपूर्णा नरपशुभिश्च निर्धनैश्च॥
MSS_5294 आलस्यं स्त्रीसेवा सरोगता जन्मभूमिवात्सल्यम्। संतोषो भीरुत्वं षड् व्याघाता महत्त्वस्य॥
MSS_5295 आलस्यं स्थिरतामुपैति भजते चापल्यमुद्योगितां मूकत्वं मितभाषितां वितनुते मौग्ध्यं भवेदार्जवम्। पात्रापात्रविचारभावविरहो यच्छत्युदारात्मतां मातर्लक्ष्मि तव प्रसादवशतो दोषा अपि स्युर्गुणाः॥
MSS_5296 आलस्यं हरति प्रज्ञां धनमायुर्यशो बलम्। यस्मिन्नास्ते तदालस्यं सर्वदोषाकरस्तु सः॥
MSS_5297 आलस्यं हि मनुष्याणां शरीरस्थो महान् रिपुः। नास्त्युद्यमसमो बन्धुः कृत्वा यं नावसीदति॥
MSS_5298 आलस्यमपि पारीन्द्रं प्रतिपद्य विजृम्भते। हतभागं प्रयत्नोऽपि प्रतिहन्यत एव हा॥
MSS_5299 आलस्यात् सुसहायोऽपि न गच्छत्युदयं जनः। हस्ताग्रास्फालितो भूमौ तोयार्द्र इव कन्दुकः॥
MSS_5300 आलस्येन हता विद्या परहस्तगताः स्त्रियः। अल्पबीजं हतं क्षेत्रं हतं सैन्यमनायकम्॥
MSS_5301 आलानं जयकुञ्जरस्य दृषदां सेतुर्विपद्वारिधेः पूर्वाद्रिः करवालचण्डमहसो लीलोपधानं श्रियः। संग्रामामृतसागरप्रमथनक्रीडाविधौ मन्दरो राजन् राजति वीरवैरिवनितावैधव्यदस्ते भुजः॥
MSS_5302 आलानत्वरुषेवैता दन्तिभिर्वृक्षपङ्क्तयः। स्फुरत् कटकटारावं पात्यन्ते कृतचित्कृतैः॥
MSS_5303 आलानमुन्मूल्य सुखाभिधानं तारुण्यनागे गमनोद्यतेऽस्मिन्। पलायिते कामिगणेऽङ्गनानां विमर्दभीत्येव कुचाः पतन्ति॥
MSS_5304 आलाने गृह्यते हस्ती वाजी वल्गासु गृह्यते। हृदये गृह्यते नारी यदीदं नास्ति गम्यताम्॥
MSS_5305 आलापं कलकण्ठिका न कुरुते कीरा न धीरध्वनिं व्याहारं कलयन्ति कोमलगिरः कूजन्ति नो बर्हिणः। नीराडम्बरदुर्दिनाम्बरतले दूरे द्विरेफध्वनिः काकाः केवलमेव केङ्कृतरवैः कुर्वन्ति कर्णज्वरम्॥
MSS_5306 आलापः स्मितकौमुदीसहचरो दृष्टिः प्रहर्षोज्ज्वला भ्रूर्नृत्याध्वरदीक्षिता चरणयोर्न्यासः समे भङ्गुरः। वेशेषु क्षणिकस्पृहा मदविधेर्बन्धो न वादाश्रयस् तन्व्या नैकविकारभूर्मधुमदप्रायो मदः स्फूर्जति॥
MSS_5307 आलापमालिनिकरस्य निशम्य भीता मुग्धा विलोक्य वदनं मुकुरं जहाति। मन्दं न निश्वसिति मन्मथवेदनार्ता कीरेन्दु मारुत भयात् किमु मन्न भूप॥
MSS_5308 आलापयत्यकार्याणि किंचिदाख्याति वा स्वयम्। या न प्रयाति शयनं साप्यनुत्पन्नसस्पृहा॥
MSS_5309 आलापाद् गात्रसंस्पर्शात् संसर्गात् सहभोजनात्। आसनाच् शयनाद् यानात् पापं संक्रमते नृणाम्॥
MSS_5310 आलापान् भ्रूविलासो विरलयति लसद्बाहुविक्षिप्तियातं नीविग्रन्थिं प्रथिम्ना प्रतनयति मनाङ्मध्यनिम्नो नितम्बः। उत्पुष्यत्पार्श्वमूर्च्छत्कुचशिखरमुरो नूनमन्तःस्मरेण स्पृष्टा कोदण्डकोट्या हरिणशिशुदृशो दृश्यतेयौवनश्रीः॥
MSS_5311 आलापैर्मधुरैश्च काश्चिदपरानालोकितैः सस्मितैर् अन्यान् विभ्रमकल्पनाभिरितरानङ्गैरनङ्गोज्ज्वलैः। आचारैश्चतुरैः परानभिनवैरन्यान् भ्रुवः कम्पनैर् इत्थं काश्चन रञ्जयन्ति सुदृशो मन्ये मनस्त्वन्यथा॥
MSS_5312 आलि कपालिनि जटिले पत्यावत्याग्रहैस्तवालमिति। हरगतमिति दुःसहमपि मुहुरपि मुखरान्निगादयति गौरी॥
MSS_5313 आलि कल्पय पुरः करदीपं चन्द्रमण्डलमिति प्रथितेन। नन्वनेन पिहितं मम चक्षुर् मङ्क्षु पाण्दुरतमोगुलकेन॥
MSS_5314 आलिङ्गत्यन्यमन्यं रमयति वचसा लीलया वीक्षतेऽन्यं रोदित्यन्यस्य हेतोः कलयति शपथैरन्यमन्यं वृणोति। शेते चान्येन सार्धं शमनमुपगता चिन्तयत्यन्यमन्यं स्त्रीमाया दुश्चरित्रा जगदहितकरी केन कष्टेन सृष्टा॥
MSS_5315 आलिङ्गदाप्य गोपीं तद्बाहुं सहरिरंसयाधाय। श्रुत्वेति निश्चिनोम्यहम् अङ्गिषु दुर्वारताम् अनङ्गस्य॥
MSS_5316 आलिङ्गनाधरसुधारसपानवक्षो- निष्पीडनादिविधिरस्तु विदूरतस्ते। यत्त्वं विलोकयसि चञ्चलदृङ्निपातैर् एतावतैव हरिणाक्षि वयं कृतार्थाः॥
MSS_5317 आलिङ्गन्ते मलयजतरूनास्वजन्ते वनान्तान् आपृच्छन्ते चिरपरिचितान् मालयान् निर्झरौघान्। अद्य स्थित्वा द्रविडमहिलाभ्यन्तरे श्वः प्रभाते प्रस्थातारो मलयमरुतः कुर्वते संनिधानम्॥
MSS_5318 आलिङ्गन्तो वसुधां निजखुरदलितामिवानुनेतुममी। वदनविगतचरणा इव संलक्ष्यन्ते जवादश्वाः॥
MSS_5319 आलिङ्गन्नतिसौरभानवयवान् बिम्बाधरं पाटलं चुम्बन्नाकलयन् पयोधरतटीं शृण्वन् रुतं हांसकम्। पश्यन् वानिशमायतां दृशमुपस्कुर्वंल्लवङ्गीरसं बालायां सकलर्तुसंगमसुखं धन्यः परं मन्यते॥
MSS_5320 आलिङ्गन् भृशमङ्गकानि सुदृशामास्यानि चुम्बं नयन् वक्षोजोरुनितम्बकण्ठनखरश्रीचित्रभावं नयन्। बिम्बोष्ठामृतमापिबञ्छिथिलयन् नीवीं करक्रीडना- सङ्गेनातिसहासकेलिपरमः स्वैरं विचिक्रीड ना॥
MSS_5321 आलिङ्गयत्यनुनयत्यवचुम्बयत्या- --- लोकयत्यनुमृजत्यवगूहते च। पार्श्वं विलोकयति मन्मथभावभिन्ना शून्यान्तरा स्मरति केलिकृतं समस्तम्॥
MSS_5322 आलिङ्गसे चारुलतां लवङ्गीम् आचुम्बसे चाम्बुजिनीं क्रमेण। तां चूतवल्लीं मधुप प्रकामं संताडयस्येव पदैः किमेतत्॥
MSS_5323 आलिङ्गितस् तत्र भवान् सांपराये जयश्रिया। आशीःपरंपरां वन्द्यां कर्णे कृत्वा कृपां कुरु॥
MSS_5324 आलिङ्गिताः परैर्यान्ति प्रस्खलन्ति समे पथि। अव्यक्तानि च भाषन्ते धनिनो मद्यपा इव॥
MSS_5325 आलिङ्ग्य पूर्वामनुगृह्य याम्यां सौम्यां समालोक्य सहस्रभानुः। सम्ध्याश्रितोऽप्याप निपातमब्धौ तद् वारुणीसङ्गफलं चकास्ति॥
MSS_5326 आलिङ्ग्य मधुरहुंकृतिम् अलसोन्मिषदीक्षणां रहः कान्ताम्। यद् बोधयन्ति सुप्तां जन्मनि यूनां तदेव फलम्॥
MSS_5327 आलिङ्ग्य मन्दिरे रम्ये सदानन्दविधायिनि। कान्ता कान्तं कुरङ्गाक्षी कुम्भिकुम्भपयोधरा॥
MSS_5328 आलि पालिललितौ तव भातः कर्णिकारसखकर्णि कपोलौ। पद्मजेन रतिपञ्चबाणयोर् दर्पणाविव सुवर्णनिर्मितौ॥
MSS_5329 आलि बालिशतया बलिरस्मै दीयतां बलिभुजे न कदापि। केवलं हि कलकण्ठशिशूनाम् एष एव कुशलेषु निदानम्॥
MSS_5330 आलिर्दिव्यौषधी प्रोक्ता सूक्ष्मकण्टकसंवृता। विमुच्यते विषैः प्राणी पीत्वा तोयेन तज्जटाम्॥
MSS_5331 आलीचालितपद्मिनीदलचलत्सर्वाङ्गमङ्गीकृत् अ- स्वाङ्गालिङ्गनमर्मरीकृतनवाम्भोजालिशय् या चिरात्। चैतन्यं कथमप्युपेत्य शनकैरुन्मील्य नेत्राञ्चलं बाला केवलमेव शून्यहृदया शून्यं जगत् पश्यति॥
MSS_5332 आलीभिः शपथैरनेककपटैः कुञ्जोदरं नीतया शून्यं तच् च निरीक्ष्य विक्षुभितया न प्रस्थितं न स्थितम्। न्यस्ताः किंतु नवोढनीरजदृशा कुञ्जोपकण्ठे रुषा तादृग्भृङ्गकदम्बडम्बरचमत्कारस्पृशो दृष्टयः॥
MSS_5333 आलीभिः सह भाषितं किमपि तद्वर्त्मापि संवीक्षितं पञ्चेषुः कुसुमैरपूजि कथमप्याधाय चित्ते मनाक्। तेनापि प्रिय चेत् तथा मयि कृपाकार्पण्यमालम्बसे प्राणेश प्रबलं तदत्र निखिलं तत्प्रातिकूल्यं विधेः॥
MSS_5334 आलीषु केलीरभसेन बाला मुहुर्ममालापमुपालपन्ती। आरादुपाकर्ण्य गिरं मदीयां सौदामिनीयां सुषमामयासीत्॥
MSS_5335 आलेख्यं गगने लिखामि बिसिनीसूत्रैर्वयाम्यम्बरं स्वप्नालोकितमानयामि कनकं ग्रथ्नामि वप्रं हिमैः। इत्याद्युक्तमपि स्फुटं जडमतिर्जानाति सत्यं नृपो यस्तादृक्त्रपया न वक्ति स गतप्रौढिः परं वञ्च्यते॥
MSS_5336 आलेख्यं निजमुल्लिलेख विजने सोल्लेखया रेखया संकल्पानकरोद् विकल्पबहुलाकल्पाननल्पानपि। अद्राक्षीदपरप्रजापतिमतं चक्रे च तीव्रं व्रतं त्वन्निर्माणविधौ कियन्न विदधे बद्धावधानो विधिः॥
MSS_5337 आलोक एव विमुखी क्वचिदपि दिवसे न दक्षिणा भवसि। छायेव तदपि तापं त्वमेव मे हरसि मानवति॥
MSS_5338 आलोकत्रस्तनारीकृतसभयमहानादधावज्जनौघ- व्याप्तद्वारप्रदेशप्रचुरकलकलाकर्णनस्तब्धचक्षुः। काष्ठं दण्डं गृहाणेत्यतिमुखरमुखैस् ताडितो लोष्टघातैर् भीतः सर्पो गृहस्यानधिगतविवरः कोणतः कोणमेति॥
MSS_5339 आलोकदानाच् चक्षुष्मान् प्रभायुक्तो भवेन् नरः। तान् दत्त्वा नोपहिंसेत न हरेन् नोपनाशयेत्॥
MSS_5340 दीपहर्ता भवेदन्धस् तमोगतिरसुप्रभः। दीपप्रदः स्वर्गलोके दीपमाली विराजते॥
MSS_5341 आलोकमार्गं सहसा व्रजन्त्या कयाचिदुद्वेष्टनवान्तमाल्यः। बद्धुं न संभावित एव तावत् करेण रुद्धोऽपि च केशपाशः॥
MSS_5342 आलोकयति पन्थानं दास्यतीत्यागतः किल। रचयत्यादराद् वेणीं यदि नान्यैर्वशीकृता॥
MSS_5343 आलोकयति पयोधरम् उपमन्दिरमभिनवाम्बुभरनीलम्। दयितारचितचितानल- धूमोद्गमशङ्कया पथिकः॥
MSS_5344 आलोकयेद् बुद्धिगुणोपपन्नैश् चरैश्च दूतैश्च परप्रचारम्। एतैर्वियुक्तो भवति क्षितीन्द्रो जनैरनेत्रैश्च समानधर्मा॥
MSS_5345 अलोकवन्तः सन्त्येव भूयांसो भास्करादयः। कलावानेव तु ग्रावद्रावकर्मणि कर्मठः॥
MSS_5346 आलोकविशाला मे सहसा तिमिरप्रवेशविच्छिन्ना। उन्मीलितापि दृष्टिर् निमीलितेवान्धकारेण॥
MSS_5347 आ लोकान्तात् प्रतिहततमोवृत्तिरासां प्रजानां तुल्योद्योगस् तव दिनकृतश् चाधिकारो मतो नः। तिष्ठत्येष क्षणमधिपतिर्ज्योतिषां व्योममध्ये षष्ठे भागे त्वमपि दिवसस्यात्मनश् छन्दवर्ती॥
MSS_5348 आलोकावधि यद्वशेन सुगतिं विन्दन्ति भूतान्यसौ दृष्टिस्नेहवशेन सा वितनुते वंशे भुजङ्गभ्रमम्। दक्षा भोगिषु केषुचिद् विषमितां दृष्टिं निहन्तुं क्षणात् तानप्याशु विनाशयेत् क्षणरुचिः काचित् क्षणस्फूर्जथुः॥
MSS_5349 आलोकितं गृहशिखण्डिभिरुत्कलापैर् हंसैर्यियासुभिरपाकृतमुन्मनस्कैः। आकालिकं सपदि दुर्दिनमन्तरिक्षम् उत्कण्ठितस्य हृदयं च समं रुणद्धि॥
MSS_5350 आलोकैरतिपाटलैरचरमां विस्तारयद्भिर्दिशं नक्षत्रद्युतिमाक्षिपद्भिरचिरादाशङ्क्य सूर्योदयम्। पुञ्जीभूय भयादिवान्धतमसं मन्ये द्विरेफच्छलान् मीलन्नीलसरोरुहोदरकुटीकोणान्तरे लीयते॥
MSS_5351 आलोक्य कोमलकपोलतलाभिषिक्त- व्यक्तानुरागसुभगामभिराममूर्तिम्। पश्यैष बाल्यमतिवृत्य विवर्तमानः शृङ्गारसीमनि तरङ्गितमातनोति॥
MSS_5352 आलोक्य चन्द्रमसमभ्युदितं समन्ताद् उद्वेल्लदूर्मिविचलत्कलशाम्बुराशेः। विष्वग्विसारिपरमाणुपरंपरैव ज्योत्स्नात्मना जगदिदं धवलीकरोति॥
MSS_5353 आलोक्य चिकुरनिकरं सततं सुमनोऽधिवासयोग्यं ते। कामो निजं निषङ्गं परिवृत्यामृशति साशङ्कः॥
MSS_5354 आलोक्य पाणी सुविमृज्य नेत्रे तल्पात् समुत्थाय विधाय भूषाम्। आचुम्ब्य कान्तं परिधाय वासो यान्ती सलज्जा हृदयं दुनोति॥
MSS_5355 आलोक्य प्रियतममंशुके विनीवौ यत्तस्थे नमितमुखेन्दु मानवत्या। तन्नूनं पदमवलोकयांबभूवे मानस्य द्रुतमपयानमास्थितस्य॥
MSS_5356 आलोक्य सुन्दरि मुखं तव मन्दहासं नन्दन्त्य्मन्दमरविन्दधिया मिलिन्दाः। किं चासिताक्षि मृगलाञ्छनसंभ्रमेण चञ्चूपुटं चटुलयन्ति चिरं चकोराः॥
MSS_5357 आलोचनं च वचनं च निगूहनं च यासां स्मरन्नमृतवत् सरसं कृशस् त्वम्। तासां किमङ्ग पिशितास्रपुरीषपात्रं गात्रं स्मरन् मृगदृशां न निराकुलोऽसि॥
MSS_5358 आलोच्य वाक्यं स्वयमन्तरात्मा हृष्टः परानन्दमिव प्रविष्टः। प्रायेण भावीनि भवन्ति वस्तून्य् आलोच्यमानानि मनोहराणि॥
MSS_5359 आलोड्य सर्वशास्त्राणि पुराणान्युत्तमोत्तमाः। विचिन्त्य सर्वभूतेषु दयां कुर्वन्ति साधवः॥
MSS_5360 आलोड्य सर्वशास्त्राणि विचार्यैवं पुनः पुनः। इदमेकं सुनिष्पन्नं ध्येयो नारायणः सदा॥
MSS_5361 आलोलामलकावलीं विलुलितां बिभ्रच्चलत्कुण्डलं किंचिन्मृष्टविशेषकं तनुतरैः स्वेदाम्भसां जालकैः। तन्व्या यत् सुरतान्ततान्तनयनं वक्त्रं रतिव्यत्यये तत् त्वां पातु चिराय किं हरिहरब्रह्मादिभिर्देवतैः॥
MSS_5362 आलोलैरुपगम्यते मधुकरैः केशेषु माल्यग्रहः कान्तिः कापि कपोलयोः प्रथयते ताम्बूलमन्तर्गतम्। अङ्गानामनुलेपनं परिमलैरालेपनप्रक्रिया वेषः कोऽपि सरोजसुन्दरदृशः सूते सुखं चक्षुषोः॥
MSS_5363 आलोहितमाकलयन् कन्दलमुत्कम्पितं मधुकरेण। संस्मरति पथिषु पथिको दयिताङ्गुलितर्जनाललितम्॥
MSS_5364 आवक्त्रेन्दु तदङ्गमेव सृजतः स्रष्टुः समग्रस्त्विषां कोषः शोषमगादगाधजगतीशिल्पेऽपि नाल्पायितः। निःशेषद्युतिमण्डलव्ययवशादीषल्लभैस्त् अत्तनू- शेषः केशमयः किमन्धतमसस्तोमैरभून्निर्मितः॥
MSS_5365 आवत्सरमहिभीतिर् न स्याद् अस्य प्रभावेण। शुकनासां च पिबेद् यो जलपिष्टां तस्य भीर्नास्ति॥
MSS_5366 आवयोर्योधमुख्याभ्यां मदर्थः साध्यतामिति। यस्मिन् पणः प्रक्रियते स संधिः पुरुषान्तरः॥
MSS_5367 आवर्जित इव विनयाद् ईषन्मधुरस्मिताननसरोजः। अङ्कार्पितकरयुगलः कलयति विज्ञप्तिमीक्षितो नृपतेः॥
MSS_5368 आवर्जिता किंचिद् इव स्तनाभ्यां वासो वसाना तरुणार्करागम्। पर्याप्तपुष्पस्तबकावनम्रा संचारिणी पल्लविनी लतेव॥
MSS_5369 आवर्जितालकालि श्वासोत्कम्पस्तनार्पितैकभुजम्। शयनं रतिविवशतनोः स्मरामि शिथिलांशुकं तस्याः॥
MSS_5370 आवर्तः ककुदे यस्य ककुदी स उदाहृतः। मुष्केणैकेन युक्तस्तु हयस् त्वेकाण्डसंज्ञितः॥
MSS_5371 आवर्तः संशयानाम् अविनयभवनं पत्तनं साहसानां दोषाणां संनिधानं कपटशतमयं क्षेत्रमप्रत्ययानाम्। स्वर्गद्वारस्य विघ्नं नरकपुरमुखं सर्वमायाकरण्डं स्त्रीयन्त्रं केन सृष्टं विषममृतमयं प्राणिलोकस्य पाशः॥
MSS_5372 आवर्त इव तोयस्य ज्ञानावर्तो यदाकुलः। चित्तमास कृतावर्तम् उपसर्गः स उच्यते॥
MSS_5373 आवर्त एव नाभिस्ते नेत्रे नीलसरोरुहे। तरङ्गा वलयस्तेन त्वं लावण्याम्बुवापिका॥
MSS_5374 आवर्तशोभा नतनाभिकान्तेर् भङ्ग्यो भ्रुवां द्वन्द्वचराः स्तनानाम्। जातानि रूपावयवोपमानान्य् अदूरवर्तीनि विलासिनीनाम्॥
MSS_5375 आवर्तिनः शुभफलप्रदशुक्तियुक्ताः संपन्नदेवमणयो भृतरन्ध्रभागाः। अश्वाः प्यधुर्वसुमतीमतिरोचमानास् तूर्णं पयोधय इवोर्मिभिरापतन्तः॥
MSS_5376 आवर्तैरातर्पण- शोभां डिण्डीरपाण्डुरैर्दधती। गायति मुखरितसलिला प्रियसंगममङ्गलं सुरसा॥
MSS_5377 आवर्त्य कण्ठं सिचयेन सम्यग् आबद्ध्य वक्षोरुहकुम्भयुग्मम्। कासौ करालम्बिततैलपात्रा मन्दं समासीदति सुन्दरीं ताम्॥
MSS_5378 आवर्त्य यो मुहुर्मन्त्रं धारयेच्च प्रयत्नतः। अप्रयत्नधृतो मन्त्रः प्रचलन्नग्निवद् दहेत्॥
MSS_5379 आवाचां व्यक्ततायाः कविपदविषयेष्वाचचष्टे समन्यो मुक्तास्माभिर्न कोऽपि स्मरपदमवनौ संस्तुतः सत्यमेतत्। मिथ्यैतद् भोः कथं रे ननु शतमकृथाः कुन्तलेन्द्रस्य तत्तत् काव्यस्तोत्राणि धिक् त्वां जडमय न मनोरेव मूर्तिप्रभेदः॥
MSS_5380 आवाति स्फुटितप्रियङ्गुसुरभिर्नीहारवारिच्छलात् स्वच्छन्दं कमलाकरेषु विकिरन् प्रच्छन्नवह्निच्छटाः। प्रातः कुन्दसमृद्धिदर्शनरसप्रीतिप्रकर्षोल्लसन् मालाकारवधूकपोलपुलकस्थैर्यक्षमो मारुतः॥
MSS_5381 आवासः किलकिञ्चितस्य दयिताः पार्श्वे विलासालसाः कर्णे कोकिलकामिनीकलरवः स्मेरो लतामण्डपः। गोष्ठी सत्कविभिः समं कतिपयैर्मुग्धाः सितांशोः कराः केषांचित् सुखयन्ति चात्र हृदयं चैत्रे विचित्राः स्रजः॥
MSS_5382 आवासः क्रियतां गाङ्गे पापवारिणि वारिणि। स्तनमध्ये तरुण्या वा मनोहारिणि हारिणि॥
MSS_5383 आवासेऽस्मिन् विदग्धाः क्वचिदपि न विभो नापि निद्रोपभोग- योग्यत्वं स्रस्तरास्था विलयमुपगता संमुखे विद्युदेषा। प्रोद्यंश्चायं पयोभृत् तदिति यदि रुचिर्नैशवासेतदास्स्वेत्य् उक्तः पान्थः सुदत्या हतमदनभयस् तत्र मुग्धोऽतिमुग्धः॥
MSS_5384 आवासोत्सुकपक्षिणः कलरुतं क्रामन्ति वृक्षालयान् कान्ताभाविवियोगभीरुरधिकं क्रन्दत्ययं कातरः। चक्राह्वो मधुपाः सरोजगहनं धावन्त्युलूको मुदं धत्ते चारुणतांगतो रविरसावस्ताचलं चुम्बति॥
MSS_5385 आवासो विपिनायते प्रियसखीमालापि जालायते तापोऽपि श्वसितेन दावदहनज्वालाकलापायते। सापि त्वद्विरहेण हन्त हरिणीरूपायते हा कथं कन्दर्पोऽपि यमायते विरचयञ् शार्दूलविक्रीडितम्॥
MSS_5386 आ विन्ध्यादा हिमाद्रर्विरचितविजयस्तीर्थयात्राप्रसङ्गाद् उद्ग्रीवेषु प्रहर्ता नृपतिषु विनमत्कन्धरेषु प्रसन्नः। आर्यावर्तं यथार्थं पुनरपि कृतवान् म्लेच्छविच्छेदनाभिर् देवः शाकंभरीन्द्रो जगति विजयते बीसलः क्षोणिपालः॥
MSS_5387 आविर्भवति नारीणां वयः पर्यस्तशैशवम्। सहैव विविधैः पुंसाम् अङ्गजोन्मादविभ्रमैः॥
MSS_5388 आविर्भवन्ती प्रथमं प्रियायाः सोच्छ्वासमन्तःकरणं करोति। संतापदग्धस्य शिखण्डियूनो वृष्टेः पुरस्तादचिरप्रभेव॥
MSS_5389 आविर्भावदिने न येन गणितो हेतुस्तनीयानपि क्षीयेतापि न चापराधविधिना नत्या न यो वर्धते। पीयूषप्रतिवेदिनस्त्रिजगतीदुःखद्रुहः सांप्रतं प्रेम्णस्तस्य गुरोः कथं नु करवै वाङ्निष्ठतालाघवम्॥
MSS_5390 आविर्भूतं चतुर्धा यः कपिभिः परिवारितः। हतवान् राक्षसानीकं रामं दाशरथिं भजे॥
MSS_5391 आविर्भूतज्योतिषां ब्राह्मणानां ये व्याहारास्तेषु मा संशयो भूत्। भद्रा ह्येषां वाचि लक्ष्मीर्निषिक्ता नैते वाचं विप्लुतार्थां वदन्ति॥
MSS_5392 आविर्भूतविपाण्डुरच्छवि मुखं क्षामा कपोलस्थली सव्यापारपरिश्लथे च नयनेऽनुत्साहमुग्धं वपुः। श्यामीभूतमुखं पयोधरयुगं मध्यः स्वभावोच्छ्रितो जातान्यैव मनोहराकृतिरहो गर्भोदये सुभ्रुवः॥
MSS_5393 आविर्भूतानुरागाः क्षणमुदयगिरेरुज्जिहानस्य भानोः पर्णच्छायैः पुरस्तादुपवनतरवो दूरमाश्वेव गत्वा। एते तस्मिन् निवृत्ताः पुनरपरगिरिप्रान्तपर्यस्तबिम्बे प्रायो भृत्यास्त्यजन्ति प्रचलितविभवं स्वामिनं सेवमानाः॥
MSS_5394 आविर्भूते शशिनि तमसा मुच्यमानेव रात्रिर् नैशस्यार्चिर्हुतभुज इव छिन्नभूयिष्ठधूमा। मोहेनान्तर्वरतनुरियं लक्ष्यते मुक्तकल्पा गङ्गा रोधःपतनकलुषा गृह्णतीव प्रसादम्॥
MSS_5395 आविर्भूतो जगति सुषमारूपतो भौतिकेऽस्मिन् ज्ञानात्मासौ लसति भगवान् विष्टपे मानसीये। प्राणानां वा ज्वलति भुवने प्रस्फुटः शक्तिमूर्त्या प्रेमद्वारा प्रकटिततनुर्भासते चैत्यलोके॥
MSS_5396 आविलपयोधराग्रं लवलीदलपाण्डुराननच्छायम्। तानि दिनानि वपुरभूत् केवलमलसेक्षणं तस्याः॥
MSS_5397 आ विवाहसमयाद् गृहे वने शैशवे तदनु यौवने पुनः। स्वापहेतुरनुपाश्रितोऽन्यया रामबाहुरुपधानमेष ते॥
MSS_5398 आविशद्भिरुटजाङ्गणं मृगैर् मूलसेकसरसैश्च वृक्षकैः। आश्रमाः प्रविशदग्निधेनवो बिभ्रति श्रियमुदीरिताग्नयः॥
MSS_5399 आविष्करोति न स्नेहं रागं बध्नाति नो रते। अभियुक्ता तु मन्देच्छा सान्यकामा तु कामिनी॥
MSS_5400 आविष्कुर्वन्निव नवनवेनादरेणानुरागं सर्वाङ्गीणं सुचिरविरहोन्मूर्च्छितायां नलिन्याम्। त्रैलोक्यान्धीकरणतिमिरद्वेषरोषारुणत्वं व्याकुर्वन् वा किमयमुदयत्यम्बरे तिग्मरोचिः॥
MSS_5401 आविष्कृतान् परगुणान् कलयन्ति तूष्णीं दुश्चेतसो बत विदूषयितुं न रागात्। आकर्णयन्ति किल कोकिलकूजितानि संधातुमेव किल सप्तनलीं किराताः॥
MSS_5402 आविष्ट इव दुःखेन तद्गतेन गरीयसा। समन्वितः करुणया परया दीनमुद्धरेत्॥
MSS_5403 आवृणोति यदि सा मृगीदृशी स्वाञ्चले कुचकाञ्चनाचलम्। भूय एव बहिरेति गौरवाद् उन्नतो न सहते तिरस्क्रियाम्॥
MSS_5404 आवृण्वतो लोचनमार्गमाजौ रजोऽन्धकारस्य विजृम्भितस्य। शस्त्रक्षताश्वद्विपवीरजन्मा बालारुणोऽभूद् रुधिरप्रवाहः॥
MSS_5405 आवृण्वाना झगिति जघनं मद्दुकूलाञ्चलेन प्रेङ्खत्क्रीडाकुलितकबरीबन्धनव्यग्रपाणिः। अर्धोच्छ्वासस्फुटनखपदालंकृताभ्यां स्तनाभ्यां दृष्टा धार्ष्ट्यस्मृतिनतमुखी मोहनान्ते मया सा॥
MSS_5406 आवृतं ज्ञानमेतेन ज्ञानिनो नित्यवैरिणा। कामरूपेण कौन्तेय दुष्पूरेणानलेन च॥
MSS_5407 आवृतान्यपि निरन्तरमुच्चैर् योषितामुरसिजद्वितयेन। रागिणामित इतो विमृशद्भिः पाणिभिर्जगृहिरे हृदयानि॥
MSS_5408 आवृत्य श्रीमदेनान्धान् अन्योन्यकृतसंविदः। स्वैरं हसन्ति पार्श्वस्था बालोन्मत्तपिशाचवत्॥
MSS_5409 आवेदयितुमस्माकं कृतज्ञत्वं प्रभुं प्रति। पन्थाः श्रेयस्करो नान्यः तूष्णीं तोषेण वर्तनात्॥
MSS_5410 आवेद्यतामविदितं किमथाप्यनुक्तं वक्तव्यमान्तररुजोपशमाय नालम्। इत्युच्यते किमपि तच्छ्रवणे निधातुं मातः प्रसीद मलयध्वजपाण्ड्यकन्ये॥
MSS_5411 आवेपते भ्रमति सर्पति मोहमेति कान्तं विलोकयति कूजति दीनदीनम्। अस्तं हि भानुमति गच्छति चक्रवाकी हा जीवितेऽपि मरणं प्रियविप्रयोगः॥
MSS_5412 आशङ्क्य प्रणतिं पटान्तपिहितौ पादौ करोत्यादराद् व्याजेनागतमावृणोति हसितं न स्पष्टमुद्वीक्षते। मय्यालापवति प्रतीपवचना सख्या समं भाषते तन्व्यास् तिष्ठतु निर्भरप्रणयिता मानोऽपि रम्योदयः॥
MSS_5413 आशया कृतदासो यः स दासः सर्वदेहिनाम्। आशा दासीकृता येन तस्य दासायते जगत्॥
MSS_5415 आशां कालवतीं कुर्यात् कालं विघ्नेन योजयेत्। विग्नं निमित्ततो ब्रूयान् निमित्तं चापि हेतुतः॥
MSS_5416 आशाः काञ्चनपुष्पकुड्मलकुलच्छन्ना न काः क्ष्मातले सौजन्यामृतवर्षिभिस् तिलकितं सेव्यैर्न किं मण्डलम्। पन्थानः सुचिरोपचाररुचिरैर्व्याप्ता न कैः संस्तुतैस् तेषामत्र वसन्ति निह्नुतगुणाः कालेन ये मोहिताः॥
MSS_5417 आशाः खर्वय गर्वयातिमुखरानुन्नादिनो बर्हिणः सर्वांस्त्रासय गर्जितैः कलगिरो हंसान् समुत्सारय। द्रागास्कन्दय मित्रमण्डलमलं सद्वर्त्म संदूषय श्रीमन्नब्द नयत्ययं न पवनो यावद् दशां कामपि॥
MSS_5418 आशाः पूरयति श्रियं वितरति त्रैलोक्यतापं हरत्य् अव्याजामृतसेचनं विदधति प्रीतिं परां तन्वति। एतेन प्रसभं चिरं जलमुचा कालेन दूरीकृते पूर्णे राजनि जातमुल्बणतमस्तोमावशेषं जगत्॥
MSS_5419 आशाः प्रकाशयति यस्तिमिराणि भङ्क्त्वा बोधं दृशां दिशति भूरिगुणेष्वभीष्टः। खेदाय यस्य न परोपकृतिष्वटाट्या धीमान् नमस्यति न कस्तमिनं प्रशस्यम्॥
MSS_5420 आशाः प्रसादयतु पुष्यतु वा चकोरान् कामं तनोतु कुमुदेषु मुदं सुधांशुः। एकः स एव परमुत्कटराहुदन्त- पत्रप्रवेशसमदुःखसुखः कुरङ्गः॥
MSS_5421 आशाः संतमसोपलेपमलिनाः पीयूषगौरैः करैर् आलिम्पन्नयमुद्गतैर्दिवमिमां कर्पूरपूरं सृजन्। चन्द्रश्चन्द्रशिलैककुट्टिममयं क्षोणीतलं कल्पयन् पश्योद्गच्छति पाकपाण्डुरशरच्छायोपमेयच्छविः॥
MSS_5422 आशाखनिरगाधेयं दुष्पूरा केन पूर्यते। या महद्भिरपि क्षिप्तैः पूरकैरेव खन्यते॥
MSS_5423 आशाखनिरगाधेयम् अधःकृतजगत्त्रया। उद्धृत्योद्धृत्य तत्रस्थान् अहो सद्भिः समीकृता॥
MSS_5424 आशागर्तः प्रतिप्राणि यस्मिन् विश्वमणूपमम्। कस्य किं कियदायाति वृथा या विषयैषिता॥
MSS_5425 आशागृहीता विकला भवन्ति हतत्रपा न्यस्तगुणाभिमानाः। भ्राम्यन्ति मत्ता इव नष्टसंज्ञा देहीतिवाचस् तरलस्वभावाः॥
MSS_5426 आशातुरगमारुह्य नित्यं धावति याचकः। न चार्तिः न श्रमो ह्यस्य न गतौ नापि मन्दता॥
MSS_5427 आशा धृतिं हन्ति समृद्धिमन्तकः क्रोधः श्रियं हन्ति यशः कदर्यता। अपालनं हन्ति पशूंश्च राजन्न् एकः क्रुद्धो ब्राह्मणो हन्ति राष्ट्रम्॥
MSS_5428 आशा नाम नदी मनोरथजला तृष्णातरङ्गाकुला रागग्राहवती वितर्कविहगा धैर्यद्रुमध्वंसिनी। मोहावर्तसुदुस्तरातिगहना प्रोत्तुङ्गचिन्तातटी तस्याः पारगता विशुद्धमनसो नन्दन्तु योगीश्वराः॥
MSS_5429 आशा नाम मनुष्याणां काश्चिदाश्चर्यशृङ्खला। यया बद्धाःप्रधावन्ति मुक्तास् तिष्ठन्ति कुत्रचित्॥
MSS_5430 आशा निष्ठा प्रतिष्ठा मम किल महिलास्तासु सौख्यं कदा स्याद् या प्रान्त्या सा विदध्यादिह किमपि तथा मध्यमा सा परत्र। आद्या सा नोभयत्राप्यहह तदपि किं सक्ततां यामि तस्यां या प्रौढ्यादप्रगल्भे प्रतिदिवसमुभे ते कदर्थीकरोति॥
MSS_5431 आशापाशनिबद्धो नृत्यति किं वा नरो न धनिकपुरः। हतशैलूषस्य विधेः कुत्र विधेयः सुखमुपैति॥
MSS_5432 आशापाशविमुक्तिनिश्चलसुखा स्वायत्तचित्तस्थितिः स्नेहद्वेषविषादलोभविरतिः संतोषतृप्तं मनः। चिन्ता नित्यमनित्यतापरिचये सङ्गेऽपि निःसङ्गता संवित्सेकविवेकपूतमनसामित्येष मोक्षक्रमः॥
MSS_5433 आशापाशशतैर्बद्धाः कामक्रोधपरायणाः। ईहन्ते कामभोगार्थम् अन्यायेनार्थसंचयान्॥
MSS_5434 आशापाशशतैर्बद्धा वासनाभरवाहिनः। कायात् कायमुपायान्ति वृक्षाद् वृक्षमिवाण्डजाः॥
MSS_5435 आशापाशैः परीताङ्गा ये भवन्ति नरोऽर्दिताः। ते रात्रौ शेरते नैव तदप्राप्तिविचिन्तया॥
MSS_5436 आशापिशाचिका मां भ्रमयति परितो दशस्वपि दिशासु। स्वीये पिशाचवर्गे सेवायै किं न योजयसि॥
MSS_5437 आशापिशाचिकाविष्टः पुरतो यस्य कस्यचित्। वन्दते निन्दति स्तौति रोदिति प्रहसत्यपि॥
MSS_5438 आशा बलवती कष्टा नैराश्यं परमं सुखम्। आशां निराशां कृत्वा तु सुखं स्वपिति पिङ्गला॥
MSS_5439 आशा बलवती राजन् विपरीता हि शृङ्खला। यया बद्धाः प्रधावन्ति मुक्तास्तिष्ठन्ति पङ्गुवत्॥
MSS_5440 आशा भङ्गकरी पुंसाम् अजेयारातिसंनिभा। तस्मादाशां त्यजेत् प्राज्ञो यदीच्छेच् शाश्वतं सुखम्॥
MSS_5441 आशाभरेण निखिलाशासु धावनमथाशातकुम्भगिरि वा क्लेशावहं विविधदेशाटनं द्रविणलेशायनापि ववृते। आशातिदामवितुमाशास्व पाणिधृतपाशामनेकजगताम् ईशामुपासितगिरीशामिहाङ्गदिगधीशार्चिताङ्घ्रिनलिनाम्॥
MSS_5442 आशाभिभूता ये मर्त्या महामोहा महोद्धताः। अवमानादिकं दुःखं न जानन्ति कदाप्यहो॥
MSS_5443 आशामुत्पाद्य चाकृष्य वञ्चयेद् रिपुमन्त्रिणम्। असुरेभ्यो हृतौ दत्वा शाण्डामर्कौ ग्रहं सुरैः॥
MSS_5444 आशायाः खलु ये दासास् ते दासाः सर्वदेहिनाम्। आशा दासीकृता येन तस्य दासायते जगत्॥
MSS_5445 आशाया ये दासास् ते दासाः सर्वलोकस्य। आशा येषां दासी तेषां दासायते लोकः॥
MSS_5446 आशायास् तनया माया क्रोधोऽसूयासुतः स्मृतः। हिंसायास् तनयः पापः कृतघ्नो नार्हति प्रजाम्॥
MSS_5447 आशालतावलयितं बद्धमूलमविद्यया। को हि तापयितुं शक्तः मुखेन भवपादपम्॥
MSS_5448 आशावलम्बोपचिता न कस्य तृष्णालतानर्थफलं प्रसूते। दिने दिने लब्धरुचिर्विवस्वान् मीनं च मेषं च वृषं च भुङ्क्ते॥
MSS_5449 आशाविप्लुतचेतसोऽभिलषिताल्लाभादलाभो वरस् तस्यालाभनिराकृता हि तनुतामापद्यते प्रार्थना। इष्टावाप्तिसमुद्भवस्तु सुतरां हर्षः प्रमाथी धृतेः सेतोर्भङ्ग इवाम्भसां विवशतां वेगेन विस्तार्यते॥
MSS_5450 आशासरसीं शोषय तपसा तन्मध्यस्थः पोषय मनसा। कायक्लेशं शोधय परुषं शिथिलय परमब्रह्मणि कलुषम्॥
MSS_5451 आशासानो न वै भृत्यः स्वामिन्याशिष आत्मनः। न स्वामी भृत्यतः स्वाम्यम् इच्छन् यो राति चाशिषः॥
MSS_5452 आशासु राशीभवदङ्गवल्ली- भासैव दासीकृतदुग्धसिन्धुम्। मन्दस्मितैर्निन्दितशारदेन्दुं वन्देऽरविन्दासनसुन्दरि त्वाम्॥
MSS_5452A आशास्यमन्यत् पुनरुक्तभूतं श्रेयांसि सर्वाण्यधिजग्मुषस् ते। पुत्रं लभस्वात्मगुणानुरूपं भवन्तमीड्यं भवतः पितेव॥
MSS_5453 आशा हि परमं दुःखं निराशा परमं सुखम्। आशापाशं परित्यज्य सुखं स्वपिति पिङ्गला॥
MSS_5454 आशा हि परमं दुःखं नैराश्यं परमं सुखम्। यथा सञ्छिद्य कान्ताशां सुखं सुष्वाप पिङ्गला॥
MSS_5455 आशिषं च तिलकं च जनन्या मन्यते स्म कवचाधिकमन्यः। येन संयति हि सर्वभटानां विक्रमैकवचतां (?) प्रतिपेदे॥
MSS_5456 आशीर्वादमुखा स्त्री मन्त्रमुखो ब्राह्मणः प्रियवाक्। कुशलं पृच्छन्नतिथिः प्रियसुहृदानन्दपरिपूर्णः॥
MSS_5457 आशीविषमिव क्रुद्धं प्रभुं प्राणधनेश्वरम्। यत्नेनोपचरेन् नित्यं नाहमस्मीति मानवः॥
MSS_5458 आशीविषेण रदनच्छददंशदानम् एतेन ते पुनरनर्थतया न गण्यम्। बाधां विधातुमधरे हि न तावकीने पीयूषसारघटिते घटतेऽस्य शक्तिः॥
MSS_5459 आशु कान्तमभिसारितवत्या योषितः पुलकरुद्धकपोलम्। निर्जिगाय मुखमिन्दुमखण्डं खण्डपत्रतिलकाकृति कान्त्या॥
MSS_5460 आशु लङ्घितवतीष्टकराग्रे नीविमर्धमुकुलीकृतदृष्ट्या। रक्तवैणिकहताधरतन्त्री- मण्डलक्वणितचारु चुकूजे॥
MSS_5461 आशैकतन्तुमवलम्ब्य विलम्बमाना रक्षामि जीवमवधिर्नियतो यदि स्यात्। नो चेद् विधिः सकललोकहितैककारी यत् कालकूटमसृजत् तदिदं किमर्थम्॥
MSS_5462 आ शैलेन्द्राच् शिलान्तःस्खलितसुरधुनीशीकरासारशीत् आद् आ तीरान्नैकरागस्फुरितमणिरुचो दक्षिणस्यार्णवस्य। आगत्यागत्य भीतिप्रणतनृपशतैः शश्वदेव क्रियन्ते चूडारत्नांशुगर्भास्तव चरणयुगस्याङ्गुलीरन्ध्रभागाः॥
MSS_5463 आशैव राक्षसी पुंसाम् आशैव विषमञ्जरी। आशैव जीर्णमदिरा धिगाशा सर्वदोषभूः॥
MSS_5464 आ शैशवान् ममतया कलितस् त्वयासौ आनृण्यमम्ब तव लब्धुमना मृगाङ्कः। स्वात्मानमेव नियतं बहुधा विभज्य त्वत्पादयोर्विनिदधे नखरापदेशात्॥
MSS_5465 आश्चर्यं कथयामि कस्य पुरतः कुर्वे किमेमि क्व वा काचित् काञ्चनवल्लरी गृहशिरोरूढा समुज्जृम्भते। अस्यां किं च सखे दधन्ति सुषमां नारङ्गबिम्बोपमां दृष्ट्वा पक्वफलानि मेमृदु मनो मोहं समुत्पद्यते॥
MSS_5466 आश्चर्यं पाणिपाशस्य गिरीन्द्रतनये तव। जगद्बन्धनहा शंभुर् येन बन्धं समिच्छति॥
MSS_5467 आश्चर्यं वडवानलः स भगवानाश्चर्यमम्भोनिधिर् यत्कर्मातिशयं विचिन्त्य हृदये कम्पः समुत्पद्यते। एकस्याश्रयघस्मरस्य पिबतस्तृप्तिर्न जाता जलैर् अन्यस्यापि महात्मनो न वपुषि स्वल्पोऽपि तोयव्ययः॥
MSS_5468 आश्चर्यं समराम्बरे रिपुयशश्चन्द्रप्रतापार्कयोः सर्वग्रासमयं सहैव तनुते त्वत्खङ्गराहुः कथम्। किं चान्यत् परलोकनिर्भय भवांस्तस्मिन् महत्युत्सवे गृह्णाति त्यजतामकम्पहृदयो राज्ञां समस्ता भुवः॥
MSS_5469 आश्चर्यधामभिरतीव गुणैः किमेतज् जालं त्वया विरचितं यदपूर्वमेव। चेतांसि मूर्तिरहितान्यपि चञ्चलानि बध्नाति यच्छ्रुतिगतं तदपूर्वमेव॥
MSS_5470 आश्चर्यमुत्पलदृशो वदनामलेन्दु- सांनिध्यतो मम मुहुर्जदिमानमेत्य। जात्येन चन्द्रमणिनेव महीधरस्य संधार्यते द्रवमयो मनसा विकारः॥
MSS_5471 आश्चर्यमूर्जितमिदं किमु किं मदीयश् चित्तभ्रमो यदयमिन्दुरनम्बरेऽपि। तत्रापि कापि ननु चित्रपरंपरेयम् उज्जृम्भितं कुवलयद्वितयं यदत्र॥
MSS_5472 आश्चर्यस्तिमिताः क्षणं क्षणमथ प्रीतिप्रमीलत्पुटा वातान्दोलितपङ्कजातसुमनःपीयूषधारामुचः। एताः कस्य हरन्ति हन्त न मनः किंचित्त्रपामञ्जुल- प्रेमप्रेरणमत्र मुग्धमुरचत्तारोत्तरा (?) दृष्टयः॥
MSS_5473 आश्चर्यैकनिधिः स दुग्धजलधिर्मन्ये किमन्यद् यतो लेभे जन्म स लोकलोचनसुधासारस् तुषारद्युतिः। देवीकेलिकचग्रहेण ललिते गङ्गातरङ्गाङ्किते निःशङ्कं निरटङ्कि शंकरजटाजूटेऽपि येन स्थितिः॥
MSS_5474 आ श्मशानान् निवर्तन्ते ज्ञातयः सह बान्धवैः। त्वयैकेनैव गन्तव्यं तत् कर्म सुकृतं कुरु॥
MSS_5475 आश्यानैर्गलितं दलैर्बत कथाशेषाः प्रसूनश्रियो नोद्भेदोऽपि फलं प्रति प्रतिदिशं याता निराशाः खगाः। आपातालविशुष्कमूलकुहरोन्मीलज्जटासंततिस् तूष्णीमस्ति तथाप्यकालजलदं ध्यायन् मरुक्ष्मारुहः॥
MSS_5476 आश्रमादाश्रमं गत्वा हुतहोमो जितेन्द्रियः। भिक्षाबलिपरिश्रान्तः प्रव्रजन् प्रेत्य वर्धते॥
MSS_5477 आश्रमी यदि वा वर्णी पूज्यो वाथ गुरुर्महान्। नादण्ड्यो नाम राज्ञोऽस्ति यः स्वधर्मेण तिष्ठति॥
MSS_5478 आश्रमेषु द्विजातीनां कार्ये विवदतां मिथः। न विब्रूयान् नृपो धर्मं चिकीर्षन् हितमात्मनः॥
MSS_5479 आश्रयः कियतामेष तरुः सन्मार्गमाश्रितः। पाथोद सिच्यतां काले नोपेक्ष्यो दूरभावतः॥
MSS_5480 आश्रयः सर्वभूतानां निवासः सर्वपक्षिणाम्। ददाति सदृशा भागं सजलस्य पयोमुचः॥
MSS_5481 आश्रयमाश्रयलिप्सुस् तुङ्गं सेवेत दुरधिरोहमपि। विनिपतति यदि स तस्मात् तथाप्युपर्येव नीचानाम्॥
MSS_5482 आश्रयवशेन सततं गुरुता लघुता च जायते जन्तोः। विन्ध्ये विन्ध्यसमानाः करिणो बत दर्पणे लघवः॥
MSS_5483 आश्रयाशः कृष्णवर्त्मा दहनश्चैष दुर्जनः। अग्निरेव तथाप्यस्मिन् स्याद् भस्मनि हुतं हुतम्॥
MSS_5484 आश्रयितव्यो नरपतिर् अर्जयितव्यानि भूरि वित्तानि। आरब्धव्यं वितरणम् आनेतव्यं यशोऽपि दशदिग्भ्यः॥
MSS_5485 आश्रयेणैव शोभन्ते पण्डिता वनिता लताः। बहुमूल्यं हि माणिक्यं जटितं हेम्नि राजते॥
MSS_5486 आश्रितस्याप्रदानेन दत्तस्य हरणेन च। जन्मप्रभृति यद् दत्तं सर्वं नश्यति भारत॥
MSS_5487 आश्रितानां भृतौ स्वामिसेवायां धर्मसेवने। पुत्रस्योत्पादने चैव न सन्ति प्रतिहस्तकाः॥
MSS_5488 आश्रिताश्चैव लोकेन समृद्धिं यान्ति विद्विषः। समृद्धाश्च विनाशाय तस्मान् नोद्वेजयेत् प्रजाः॥
MSS_5489 आश्रित्य नूनममृतद्युतयः पदं ते देहक्षयोपनतदिव्यपदाभिमुख्याः। लावण्यपुण्यनिचयं सुहृदि त्वदास्ये विन्यस्य यान्ति मिहिरं प्रतिमासभिन्नाः॥
MSS_5490 आश्लिष्टभूमिं रसितारमुच्चैर् लोलद्भुजाकारबृहत्तरङ्गम्। फेनायमानं पतिमापगानाम् असावपस्मारिणमाशशङ्के॥
MSS_5491 आश्लिष्टापि करोति सा मम तनुं कण्ठग्रहोत्कण्ठितां दृष्टापि प्रियदर्शना नियमयत्यक्ष्णोर्दिदृक्षां पुनः। अन्तश्चेतसि संस्थितापि हृदयं भूयो विशत्येव मे रूढप्रेमसमागमापि नवतां धत्ते प्रिया प्रत्यहम्॥
MSS_5492 आश्लिष्टा रभसाद् विलीयत इवाक्रान्ताप्यनङ्गेन या यस्याः कृत्रिमचण्डवस्तुकरणाकूतेषु खिन्नं मनः। कोऽयं काहमिति प्रवृत्तसुरता जानाति या नान्तरं रन्तुः सा रमणी स एव रमणः शेषौ तु जायापती॥
MSS_5493 आश्लिष्य वा पादरतां पिनष्टु माम् अदर्शनान् मर्महतां करोतु वा। यथा तथा वा विदधातु नागरो मत्प्राणनाथस्तु स एव नापरः॥
MSS_5494 आश्लेषचुम्बनरतोत्सवकौतुकानि क्रीडादुरोदरपणः प्रतिभूरनङ्गः। भोगः स यद्यपि जये च पराजये च यूनोर्मनस्तदपि वाञ्छति जेतुमेव॥
MSS_5495 आश्लेषशेषा रतिरङ्गनानाम् आमोदशेषा कुचकुङ्कुमश्रीः। तूणीरशेषः कुसुमायुधोऽपि प्रभातशेषा रजनी बभूव॥
MSS_5496 आश्लेषादनु चुम्बनादनु नखोल्लेखादनु स्वान्तज- प्रोद्बोधादनु संभ्रमादनु रतारम्भादनु प्रीतयोः। अन्यार्थं गतयोर्भ्रमान् मिलितयोः संभाषणैर्जानतोर् दम्पत्योरिह को न को न तमसि व्रीडाविमिश्रो रसः॥
MSS_5497 आश्लेषाधरबिम्बचुम्बनसुखालापस्मितान्यासत् आं दूरे तावदिदं मिथो न सुलभं जातं मुखालोकनम्। इत्थं व्यर्थकृतैकदेहघटनाविन्यासयोरावयोः केयं प्रीतिविदम्बनेत्यवतु वः स्मेरोऽर्धनारीश्वरः॥
MSS_5498 आश्लेषेण पयोधरप्रणयिनीं प्रत्यादिशन्त्या दृशं दृष्ट्वा चाधरबद्धतृष्णमधरं निर्भर्त्सयन्त्या मुखम्। ऊर्वोर्गाढनिपीडनेन जघने पाणिं च रुद्ध्वानया पत्युः प्रेम न खण्डितं निपुणया मानोऽपि नैवोज्झितः॥
MSS_5499 आश्लेषे प्रथमं क्रमादपहृते हृद्येऽधरस्यार्पणे केलिद्यूतविधौ पणं प्रियतमे कान्तां पुनः पृच्छति। अन्तर्गूढविगाढसंभ्रमरसस्फारीभवद्गण्डया तूष्णीं शारिविसारणाय निहितः स्वेदाम्बुगर्भः करः॥
MSS_5500 आश्लेषे सर्वदा पत्युः सतृष्णेवान्तरात्मना। अर्धनारीश्वरतनौ गौरीवृत्तं समीहते॥
MSS_5501 संभोगायोग्यकालेषु सार्धं कान्तेन कामिनी। वापीसौधे गृहोद्याने यात्रासङ्गेन तिष्ठति॥
MSS_5502 अन्यच्छायावलोकेऽपि परालापे मनागपि। पत्ये क्रुद्ध्यत्यनर्थादौ स्वयं चापि निमज्जति॥
MSS_5503 अपरोपगमारम्भम् उन्नाटयति वल्लभम्। दरिद्रजरतीवार्ता शिशिरे सायमातपम्॥
MSS_5504 पत्युः शय्यापरावृत्तिं वियोगमिव मन्यते। देवागारप्रयाणं च प्रवासमिव पश्यति॥
MSS_5505 अतिस्नेहस्य निस्यन्दाद् अतिप्रेम्णः प्रवृत्तिभिः। छायेवानुचरेत् कान्तं यान्तं तिष्ठन्तमङ्गना॥
MSS_5506 आश्लेषे सुन्दरीणां स्थितवति सहसा सर्वसंतृप्तिहेतौ व्यर्थः पीयूषमाप्तुं जलनिधिमथने यत्न इत्याकलय्य। तस्मादेते विरक्ता जगति सुमनसो यत् समस्तास्तदद्धा स्वर्गस्थानामिवैषां न कथमितरथा लाघवं स्यात् प्रतीतम्॥
MSS_5507 आश्वपेहि मम सीधुभाजनाद् यावदग्रदशनैर्न दृश्यसे। चन्द्र मद्दशनमण्डलाङ्कितः खं न यास्यसि हि रोहिणीभयात्॥
MSS_5508 आश्वसिहि महाबाहो प्राणिनां सर्वमापदः। स्पृशन्त्यनिलवल्लोके क्षणेन प्रतियान्ति च॥
MSS_5509 आश्वासयति काकोऽपि दुःखितां पथिकाङ्गनाम्। त्वं चन्द्रामृतजन्मापि दहसीति किमुच्यताम्॥
MSS_5510 आश्वासयेच्चापि परं सान्त्वधर्मार्थवृत्तिभिः। अथास्य प्रहरेत् काले यदा विचलिते पथि॥
MSS_5511 आश्वासस्नेहभक्तीनाम् एकमायतनं महत्। प्रकृष्टस्येव धर्मस्य प्रसादो मूर्तिसुन्दरः॥
MSS_5512 आश्वासितस्य मम नाम सुतोपलब्ध्या सद्यस् त्वया सह कृशोदरि विप्रयोगः। व्यावर्तितातपरुजः प्रथमाभ्रवृष्ट्या वृक्षस्य वैद्युत इवाग्निरुपस्थितोऽयम्॥
MSS_5513 आश्वास्य पर्वतकुलं तपनोष्णतप्तम् उद्दामदावविधुराणि च काननानि। नानानदीनदशतानि च पूरयित्वा रिक्तोऽसि यज्जलद सैव तवोत्तमश्रीः॥
MSS_5514 आश्विने कृष्णपक्षे च षष्ठ्यां भौमोऽथ रोहिणी। व्यतीपातस् तदा षष्ठी कपिलानन्तपुण्यदा॥
MSS_5515 आषाढशुक्लपक्षे भानोर्दिवसे शिरीषवृक्षस्य। मूलं जलेन पिष्ट्वा पिबेन् न भीस्तस्य सर्पोत्था॥
MSS_5516 आषाढी कार्त्तिकी माघी वचा शुण्ठी हरीतकी। गयायां पिण्डदानेन पुण्या श्लेष्महरानृणी॥
MSS_5517 आषाढे शशका दृष्टा स्थानास्थने सुभिक्षदाः। चतुष्पदादिनाशाय तल्लब्ध्यै शशदर्शनम्॥
MSS_5518 आषाढे श्रावणे मासि बीजावपनरोपणे। ग्रीष्मादन्यत्र वल्लीनां केचिदिच्छन्ति रोपणम्॥
MSS_5519 आ संप्रवृद्धेरपि वृद्धिकामः समेन संधानमिहोपगच्छेत्। अपक्वयोर्वा घटयोरवश्यम् अन्योऽन्यभेदी समसंनिपातः॥
MSS_5520 आसंसारं त्रिभुवनमिदं चिन्वतां तात तादृङ् नैवास्माकं नयनपदवीं श्रोत्रवर्त्मागतो वा। योऽयं धत्ते विषयकरिणीगाढरूढाभिभान- क्षीबस्यान्तःकरणकरिणः संयमालानलीलाम्॥
MSS_5521 आसक्ताः प्रतिकोटरं विषधरा भानोः करा मूर्धनि ज्वालाजालकरालदावदहनः प्रत्यङ्गमालिङ्गति। सर्वानन्दनचारुचन्दनतरोरेतस्य जीवातवे रे जीमूत विमुञ्च वारि बहुशो युष्मद्यशो जृम्भताम्॥
MSS_5522 आसज्य स्वयमेव चुम्बनविधिं याच्ञा विनालिङ्गनं तल्पान्ते जघनेन वेपथुमता पर्यर्पितं जानुनोः। क्रोधोत्कम्पममर्षयत्यनुनयत्यस्याः स्मरक्रीडया प्रौढैकाभिरतिः प्रियस्य हृदयं हेलाबलात् कर्षति॥
MSS_5523 आसते शतमधिक्षिति भूपास् तोयराशिरसि ते खलु कूपाः। किं ग्रहा दिवि न जाग्रति ते ते भास्करस्य कतमस् तुलयास्ते॥
MSS_5524 आसत्यलोकमखिलं भुवनं जलेषु निर्मज्जयेत् प्रकुपितो जलधिर्जवेन। किंतु स्वमन्तयितुमुद्यतमौर्वमग्निम् अन्तर्वसन्तमपि हन्तुमसौ न शक्तः॥
MSS_5525 आ सत्यलोकादा भूमेः स्वैरचारकृतश्रमाः। तेनुरिन्दुकराः स्वेदं द्रुतनीहारभूमिकम्॥
MSS_5526 आसनं चैव यानं च संधाय च विगृह्य च। कार्यं वीक्ष्य प्रयुञ्जीत द्वैधं संश्रयमेव च॥
MSS_5527 आसनं प्राणसंरोधः प्रत्याहारश्च धारणा। ध्यानं समाधिरेतानि योगाङ्गानि स्मृतानि षट्॥
MSS_5528 आसनं प्राणसंरोधो ध्यानं चैव समाधिकः। एतच् चटुष्टयं विद्धि सर्वयोगेषु संमतम्॥
MSS_5529 आसनाच् शयनाद् यानात् संगतेश् चापि भोजनात्। कृते संचरते पापं तैलबिन्दुरिवाम्भसि॥
MSS_5530 आसनादेकशय्यायां संभाषात् सहभोजनात्। पुंसां संक्रमते पापं घटाद् घटमिवोदकम्॥
MSS_5531 आसनावसथौ शय्याम् अनुव्रज्यामुपासनम्। उत्तमेषूत्तमं कुर्याद् हीने हीनं समे समम्॥
MSS_5532 आसनाशनशय्याभिर् अद्भिर्मूलफलेन वा। नास्य कश्चिद् वसेद् गेहे शक्तितोऽनर्चितोऽतिथिः॥
MSS_5533 आसने पादमारोप्य यो भुङ्क्ते स द्विजाधमः। मुखेन धमते चान्नं तुल्यं गोमांसभक्षणम्॥
MSS_5534 आसने लालयेद् बालां तरुणीं शयने तथा। उत्सङ्गे पतिरूढां च लालनं त्रिविधं विदुः॥
MSS_5535 आसने शयने याने पानभोजनवस्तुषु। दृष्ट्वान्तरं प्रमत्तेषु प्रहरन्त्यरयोऽरिषु॥
MSS_5536 आसने शयने याने भावा लक्ष्या विशेषतः। पुरुषाणां प्रदुष्टानां स्वभावो वलवत्तरः॥
MSS_5537 आसन् क्षीणानि यावन्ति चातकाश्रूणि तेऽम्बुद। तावन्तोऽपि त्वयोदार न मुक्ता जलबिन्दवः॥
MSS_5538 आसन्नतरतामेति मृत्युर्जन्तोर्दिने दिने। आघातं नीयमानस्य वध्यस्येव पदे पदे॥
MSS_5539 आसन्ननाशं सलिलं तटाके कूपादिकानामतियत्नलभ्यम्। नदि त्वमग्र्यासि जलाश्रयाणां यस्यां युगस्थायि सुलम्भमम्भः॥
MSS_5540 आसन्नमार्गमतिलङ्घ्य नतेन मूर्ध्ना पश्चात् प्रसङ्गवलितेन मुखेन यान्त्या। आरोपिताः कतिपये मयि पङ्कजाक्ष्या साकूतहासमनतिप्रकटाः कटाक्षाः॥
MSS_5541 आसन्नमित्रागमसूच्यमान- समागमे वासरवल्लभस्य। निर्यान्ति दीपा इव रात्रिभोग्याः पश्य प्रभाते गणिकागृहेभ्यः॥
MSS_5542 आसन्नमेव नृपतिर् भजते मनुष्यं विद्याविहीनमकुलीनमसंस्तुतं वा। प्रायेण भूमिपतयः प्रमदा लताश्च यः पार्श्वतो वसति तं परिवेष्टयन्ति॥
MSS_5543 आसन्नयौवनस् त्वं दुहितुर्मे यौवनं त्वया प्रायः। क्षपितमलक्ष्यं स्त्रीणां गलति हि सहसैव तारुण्यम्॥
MSS_5544 आसन्नसेवां नृपतेः क्रीडाशस्त्राहिपावकैः। कौशलेनातिमहता विनीतः सानुरुध्यते (?)॥
MSS_5545 आसन्नाः कण्टकिनो रिपुभयदाः क्षीरिणोऽर्थनाशाय। फलिनः प्रजाक्षयकरा दारूण्यपि वर्जयेत् तेषाम्॥
MSS_5546 आसन्नान् पुरतो भोगान् दर्शयित्वा पुनः पुनः। छागो हरितमुष्ट्येव दूरं नीतोऽस्मि तृष्णया॥
MSS_5547 आसन्नाभ्रजलस्य दावविगमे विद्युद्भयं शाखिनो नक्रास्याद् गलतश्च मज्जनमयी शङ्का भवेद् वारिधौ। भोक्तव्यस्य विधिः शुभस्य रभसात् स्वादुत्वनिष्पत्तये जन्तोः संतनुते निराकृतभियो भीत्यन्तरोत्पादनम्॥
MSS_5548 आसन्नामवलम्ब्य केसरलतामेकेन पुष्पोज्ज्वलां सव्यं निःसहया नितम्बफलके कृत्वा कराम्भोरुहम्। आमीलन् नयनान्तवान्तसलिलं श्लाघ्यस्य निन्द्यस्य वा कस्येदं दृढसौहृदं प्रतिदिनं दीनं त्वया स्मर्यते॥
MSS_5549 आसन्नामवलम्ब्य केसरलतामेकेन पुष्पोज्ज्वलां सव्यं निःसहया नितम्बफलके कृत्वा कराम्भोरुहम्। उद्ग्रीवं वद दुर्दिनेऽद्य चरणावुन्नम्य मार्गस् त्वया बालोद्भ्रान्तमृगेक्षणे सुकृतिनः कस्यायमालोक्यते॥
MSS_5550 आसन्नाय सुदूराय सुप्ताय प्रकटात्मने। सुलभायातिदुर्गाय नमश्चित्राय शंभवे॥
MSS_5551 आसन्ने फलमासन्नं दूरगे दूरगं फलम्। मिश्रं तु मिश्रे शकुने फलमाहुर्मनीषिणः॥
MSS_5552 आसन्नो मधुरागतं वनभुवः साम्राज्यमित्यद्भुताः श्रूयन्ते गिर एष तत्त्वमिह न ज्ञातुं विधातुः क्षमः। यत् पर्णैस् त्रुटितं तदप्युपरतं पुष्पोद्गमैः शाखिनां यद् ग्लानं विटपैरिदं पुनरिह प्रत्यक्षमालक्ष्यते॥
MSS_5553 आसन्नो वल्मीको दक्षिणपार्श्वे विभीतस्य। अध्यर्धे भवति शिरा पुरुषे ज्ञेया दिशि प्राच्याम्॥
MSS_5554 आसन् यावन्ति याच्ञासु चातकाश्रूणि चाम्बुद। तावन्तोऽपि त्वया मेघ न मुक्ता वारिबिन्दवः॥
MSS_5555 आ सप्ततेर्यस्य विवाहपङ्क्तिर् विच्छिद्यते नूनमपण्डितोऽसौ। जीवन्ति ताः कर्तनकुट्टनाभ्यां गोभ्यः किमुक्षा यवसं ददाति॥
MSS_5556 आसप्तमं कुलं हन्ति शिरोऽभ्यङ्गे चतुर्दशी। मांसाशने पञ्चदशी कामधर्मे तथाष्टमी॥
MSS_5557 आ समन्ताच् चतुर्दिक्षु सन्निकृष्टाश्च ये नृपाः। तत्परास् तत्परा येऽन्ये क्रमाद् हीनबलारयः॥
MSS_5558 आसमस्ताक्षिविक्षेपसमर्पितमनोभुवाम्। मन्मथोद्दीपनं तासां विटवृत्तं विधास्यते॥
MSS_5559 आ सर्गात् प्रतिवासरं रसशतैर्या बोधिता पोषिता कल्पान्तावसरेऽथ सैव पृथिवी स्वैरेव दग्धा करैः। कृत्वेत्थं किमपि स्वकर्म नियतेः पूर्वापरोपप्लुतं कष्टं सोऽपि दिनान्तवीतकिरणस् तिग्मांशुरस्तं गतः॥
MSS_5560 आसवरतिरतिबहुभुक् कट्वम्लाशी च कर्मठः पिशुनः। स्थूलः कृशोऽतिदीर्घः खर्वो वा कृष्णपीतो वा॥
MSS_5561 आससाद मुनिरात्मनस् ततः शिष्यवर्गपरिकल्पितार्हणम्। बद्धपल्लवपुटाञ्जलिद्रुमं दर्शनोन्मुखमृगं तपोवनम्॥
MSS_5562 आसां जलास्फालनतत्पराणां मुक्ताफलस्पर्धिषु शीकरेषु। पयोधरोत्सर्पिषु शीर्यमाणः संलक्ष्यते न च्छिदुरोऽपि हारः॥
MSS_5563 आसां व्रतमतीवाक्ष्णोर् यत् पुरः परिसर्पणम्। सह यातं मनस् तत्र त्यक्त्वा भूयो निवर्तनम्॥
MSS_5564 आसादितप्रकटनिर्मलचन्द्रहासः प्राप्तः शरत्समय एष विशुद्धकान्तः। उत्खाय गाढतमसं घनकालमुग्रं रामो दशास्यमिव संभृतबन्धुजीवः॥
MSS_5565 आसादितव्योऽस्ति करालकेशः सखेदयार्हः समयोऽपकारी। तदुत्तमश्लोककथानुबन्धस् तावद् यथा स्यात् प्रयते तथाहम्॥
MSS_5566 आसादितस्य तमसा नियतेर्नियोगाद् आकाङ्क्षतः पुनरपक्रमणेन कालम्। पत्युस् त्विषामिह महौषधयः कलत्र- स्थानं परैरनभिभूतममूर्वहन्ति॥
MSS_5567 आसाद्य कृष्णपक्षान् अत्रसतः सर्वदाऽभीकान्। परयात्मनि रतचित्तान् विभाव्य तत्कर्म कुर्वतः क्व भयम्॥
MSS_5568 आसाद्यते कथं वा शौर्याश्रयणेन गौरवध्वंसः। तत् तत्र दत्तचित्तश् चित्तजसंतापभाजनं न जनः॥
MSS_5569 आसाद्य दक्षिणां दिशम् अविलम्बं त्यजति चोत्तरां तरणिः। पुरुषं हरन्ति कान्ताः प्रायेण हि दक्षिणा एव॥
MSS_5570 आसाद्य भङ्गमनया द्यूते विहिताभिरुचितकेलिपणे। निःसारयताक्षानिति कपटरुषोत्सारिताः सख्यः॥
MSS_5571 आसाद्य मन्दरागोऽपि भुजङ्गेनातिसंगतिम्। तद्भोगात्तु भ्रमन् कष्टं प्राप्नोति विषमन्ततः॥
MSS_5572 आसाद्य सोमभुवमास्वहि यत्र नित्यं मङ्क्तुं प्रलोभयति सैकतमंशुकाभम्। तत् तत्र निर्वहति संप्रति नित्यकृत्यम् एतस्य विस्मृतगृहस्य परानुभूत्या॥
MSS_5573 आसाद्यापि महोदधिं न वितृषो जातो जलैर्वाडवो मेघं प्राप्य न चातकोऽपि चरणौ भानुं न लेभेऽरुणः। चन्द्रः शंकरशेखरेऽपि निवसन् पक्षक्षये क्षीयते प्रायः सज्जनसंगतोऽपि लभते दैवानुरूपं फलम्॥
MSS_5574 आसाद्याम्रवनीमिमां प्रति नवामास्वाद्य तन्मञ्जरीं मैवं पञ्चममञ्च नन्दनवनभ्रान्त्या तया कोकिल। एषा वायसमण्डली घनशिरःशूलाहतिव्याकुला कुध्वानैर्बधिरीकरिष्यति वृथा श्रोत्राणि सत्पत्रिणाम्॥
MSS_5575 आसामुपरि दद्याच् च पानीयस्य विचक्षणः। एवं यामद्वयं कुर्यात् ततस् त्वासां न दापयेत्॥
MSS_5576 आसायं सलिलभरे सवितारमुपास्य सादरं तपसा। अधुनाब्जेन मनाक् तव मानिनि तुलना मुखस्याप्ता॥
MSS_5577 आसारान्तमृदुप्रवृत्तमरुतो मेघोपलिप्ताम्बरा विद्युत्पातमुहूर्तदृष्टककुभः सुप्तेन्दुताराग्रहाः। धाराक्लिन्नकदम्बसंभृतसुरामोदोद्वहाः प्रोषितैर् निःसंपातविसारिदर्दुररवा नीताः कथं रात्रयः॥
MSS_5578 आसारेण न हर्म्यतः प्रियतमैर्यातुं बहिः शक्यते शीतोत्कम्पनिमित्तमायतदृशा गाढं समालिङ्ग्यते। जालैः शीकरशीतलाश्च मरुतो रत्यन्तखेदच्छिदो धन्यानां बत दुर्दिनं सुदिनतां याति प्रियासंगमे॥
MSS_5579 आसारोपरमे प्रगाढतिमिराः किर्मीरयन्त्यो निशाः पान्थस्त्रीमनसां स्मरानलकणासन्तानशङ्कास्पृशः। पिष्टानां प्रसभं घनाघनघटासंघट्टतो विद्युतां चूर्णाभाः परितः पतन्ति तरलाः खद्योतकश्रेणयः॥
MSS_5580 आसितानि हसितानि कृतानि प्रेक्षितानि गदितानि गतानि। प्रायशोऽनुकुरुते ललिताङ्गी नर्तकीव चतुरं दयितस्य॥
MSS_5581 आसित्वा विजने विमुक्तविषयासङ्गं मनो निश्चलं कृत्वा हृज्जलजान्तरे प्रियतमारूपं परं दैवतम्। ध्यात्वा हारलतामयाक्षवलयं हस्तेन धृत्वा मया तत्सायुज्यफलाप्तये प्रतिदिनं तन्नाम संजप्यते॥
MSS_5582 आसिष्ये सुखितो गृहीति विहितो मोहेन दारग्रहस् तत्सङ्गात् सुतदासबान्धवसुहृत्संबन्धिनामुद्भवः। तन्निर्वाहकदर्थनापरिभवानौचित्यचिन्ताजुषः किं सौख्यं कतमा गृहस्थितिरतोऽनर्थो मया स्वीकृतः॥
MSS_5583 आसीज् जनः कृतघ्नः क्रियमाणघ्नश्च सांप्रतं जातः। इति मे मनसि वितर्को भविता लोकः कथं भविता॥
MSS_5584 आसीता मरणात् क्षान्ता नियता ब्रह्मचारिणी। यो धर्म एकपत्नीनां काङ्क्षन्ती तमनुत्तमम्॥
MSS_5585 आसीत् कल्पमुदन्वदम्बुनि चिरं भेजे च भालानलं भर्गस्य प्रतिमासकर्महुतभुक्कुण्डेऽप्यहौषीद् वपुः। तीव्रैरेव तपोभिरिन्दुरकरोदित्थं जनुर्यापनं किं कुर्याद् विधुरो न वाञ्छति विधिस् तल्लाञ्छनप्रोञ्छनम्॥
MSS_5586 आसीत् ताम्रमयं शरीरमधुना सौवर्णवर्णं गतं मुक्ताहारलताश्रुबिन्दुनिवहैर्निःस्वस्य मे कल्पिता। स्वल्पं स्वल्पमनल्पकल्पमधुना दीर्घं वयः कल्पितं स्वामिन् दुःख भवत्प्रसादवशतः किं किं न लब्धं मया॥
MSS_5587 आसीत् पूर्वं विमलजलधौ मण्डनं भूपतीनां नारीणां च प्रबलमुकुटे काञ्चनेन प्रसङ्गात्। तन्त्रीबद्धः कथमिदमहो काचखण्डेन सार्धं भिल्लीकण्ठे मरकतमणे कामवस्थां गतोऽसि॥
MSS_5588 आसीत् सत्ययुगे बलिस्तदनु च त्रेतायुगे भार्गवो रामः सत्यपराक्रमोऽथ भगवान् धर्मस् तथा द्वापरे। दाता कोऽपि न चास्ति संप्रति कलौ जीवन्ति केनार्थिनश् चेत्येवं कृतनिश्चयेन विधिना व्यापारिणो निर्मिताः॥
MSS_5589 आसीदञ्जनमत्रेति पश्यामि तव लोचने। भाविभूषणसंभारां साक्षात्कुर्वे तवाकृतिम्॥
MSS_5590 आसीददभ्रशरदभ्रमिषाद् यशस् ते नाके भ्रमन् नृप यदभ्रमुकान्तशुभ्रम्। तत् पुष्पवर्षणमिवाप्सरसां द्युलोके व्याप्नोत्यमादिव भुवं तुहिनच्छलेन॥
MSS_5591 आसीदासीमभूमीवलयमलयजालेपनेपथ्यकीर्ति ः सप्ताकूपारपारीसदनजनघनोद्गीतचापप्रताप् अः। वीरादस्मात् परः कः पदयुगयुगपत्पातिभूपातिभूयश् चूडारत्नोडुपत्नीकरपरिचरणामन्दनन्दन्नखेन्द् उः॥
MSS_5592 आसीदुप्तं यदेतद् रणभुवि भवता वैरिमातङ्गकुम्भान् मुक्ताबीजं तदेतत् त्रिजगति जनयामास कीर्तिद्रुमं ते। शेषो मूलं प्रकाण्डं हिमगिरिरुदधिर्दुग्धपूरालवालं ज्योत्स्ना शाखाप्रतानः कुसुममुडुचयो यस्य चन्द्रः फलं च॥
MSS_5593 आसीदेव यदार्द्रः किमपि तदा किमयमाहतोऽप्याह। निष्ठुरभावादधुना कटूनि सखि रटति पटह इव॥
MSS_5594 आसीद् गङ्गाधरस् तस्य भ्राता गङ्गाधरोपमः। एकान् बबन्ध यो व्यालान् मुमोचैकान् यदृच्छया॥
MSS_5595 आसीद् गङ्गान्वयायक्षितिपतितिलको राजराजक्षितीशः क्ष्मापालप्रौढमौलिप्रकरमणिरुचिप्रस्फुरत्पादपीठः। योऽरातिक्षत्रचक्रक्रथनकरभुजापालिताशेषपृत् ह्वी- चक्रश्चक्रायुधाभोऽदधदुरसि रमां वाचि वाचामधीशः॥
MSS_5596 आसीद् यस्तव पुत्रकस् त्रिचतुरैः पत्राङ्कुरैरावृतो मेघोन्मुक्तजलैकजीवनविधिः सन्मार्गलब्धास्पदः। सोऽयं संप्रति वासरैः कतिपयैरध्वन्यपुण्योच्चयैः संपन्नः फलनम्रपल्लवततिच्छायोपलिप्तावनिः॥
MSS_5597 आसीद् वरः कण्टकितप्रकोष्ठः स्विन्नाङ्गुलिः संववृते कुमारी। तस्मिन् द्वये तत्क्षणमात्मवृत्तिः समं विभक्तेव मनोभवेन॥
MSS_5598 आसीनः शयितः स्थितः प्रचलितः स्वप्नायितो जागृतः पश्यन् मीलितलोचनो व्यवहरन् मौनं प्रपन्नोऽथवा। तां प्रेमाकुलवीक्षितां स्मितमुखीं सव्रीडमन्दागमां श्लिष्यन्तीं प्रणयार्द्रमुग्धलपितां पश्यामि नक्तंदिवम्॥
MSS_5599 आसीनः सुखमापणे यदि वणिक् श्रद्धालुभिः प्रार्थितः किंचिच् शंसति पञ्चकं शतकमित्येतन्न तस्याद्भुतम्। आपातालविघूर्णिताम्भसि चलत्यौत्पातिके मारुते मज्जन्त्यामपि नावि मुञ्चति न यस्तामेव मूल्यस्थितिम्॥
MSS_5600 असीनः स्वामिनः पार्श्वे तन्मुखेक्षी कृताञ्जलिः। स्वभावं चास्य विज्ञाय दक्षः कार्याणि साधयेत्॥
MSS_5601 आसीना तटभुवि सस्मितेन भर्त्रा रम्भोरूरवतरितुं सरस्यनिच्छुः। धुन्वाना करयुगमीक्षितुं विलासाञ् शीतालुः सलिलगतेन सिच्यते स्म॥
MSS_5602 आसीने पूष्णि तूष्णीं व्यसनिनि शशिनि व्योम्नि कृष्णे सतृष्णे दैत्येन्द्रे जातनिद्रे द्रवति मघवति क्लान्तकान्तौ कृतान्ते। अब्रह्मण्यं ब्रुवाणे कमलपुटकुटीश्रोत्रिये शान्त्युपाये पायाद् वः कालकूटं झटिति कवलयंल्लीलया नीलकण्ठः॥
MSS_5603 आसीने लालयेद् बालां तरुणीं शयने तथा। उत्थितेऽप्यधिरूढां च लालनं त्रिविधं विदुः॥
MSS_5604 आसीनैः स्वं विमानं कृतपरिवृतिभिः सुन्दरीसंगतैस् तैर् देवैः सिद्धैश्च यक्षैरनिमिषनयनैर्दृश्यमानः सतृष्णम्। मध्येमघ्ये पयोदैर्मुरजसदृशतां बोधयद्भिः सुमन्द- मम्भः संपात्य पुष्पैरिव ननु महितस् ताण्डवः श्रेयसे स्तात्॥
MSS_5605 आसीन् नाथ पितामही तव मही माता ततोऽनन्तरं संप्रत्येव हि साम्बुराशिरशना जाया जयोद्भूतये। पूर्णे वर्षशते भविष्यति पुनः सैवानवद्या स्नुषा युक्तं नाम समस्तशास्त्रविदुषां लोकेश्वराणामिदम्॥
MSS_5606 आसीन् मे मनसि हृता न सा मृता सा या दृष्टेर्व्रजति न गोचरं प्रिया मे। ज्योत्स्ना हि स्फुटधवलापि कौमुदीन्दोर् अन्धानां बहलतमोमलीमसैव॥
MSS_5607 आसीमा कालिका यस्य क्षुद्राङ्गं कुण्डलीकृतम्। क्षुद्रवज्रकनामानं प्राह नागार्जुनो मुनिः॥
MSS_5608 आसीमान्तान् निवर्तन्ते सुहृदः सह बन्धुभिः। सुकृतं दुष्कृतं वापि गच्छन्तमनुगच्छति॥
MSS_5609 आसीस्त्वं निशिराजरक्तहृदयेतीर्ष्यालुना वज्रिणा प्रातः शङ्कितयेव दिव्यपदवीं गत्वात्मनः शुद्धये। और्वोत्तापितवार्धितापकतलादादाय मुक्तो बहिः प्राच्यासौ दिवि तप्तमाषक इव प्रद्योतनो द्योतते॥
MSS_5610 आसुरं कुलमनादरणीयं चित्तमेतदमलीकरणीयम्। रामधाम शरणीकरणीयं लीलया भवजलं तरणीयम्॥
MSS_5611 आसे चेत् स्वगृहे कुटुम्बभरणं कर्तुं न शक्तोऽस्म्यहं सेवे चेत् सुखसाधनं मुनिवनं मुष्णन्ति मां तस्कराः। श्वभ्रे चेत् स्वतनुं त्यजामि नरकाद् भीरात्महत्यावशान् नो जाने करवाणि दैव किमहं मर्तुं न वा जीवितुम्॥
MSS_5612 आसेव्यते मुखं सर्वैर् विद्यानां योषितामपि। हृदयग्राहिणस् तासां द्वित्राः सन्ति न सन्ति वा॥
MSS_5613 आस्कन्दन् कथमपि योषितो न यावद् भीमत्यः प्रियकरधार्यमाणहस्ताः। औत्सुक्यात् त्वरितममूस्तदम्बु तावत् संक्रान्तप्रतिमतया दधाविवान्तः॥
MSS_5614 आस्कन्दितो भुजलताचलिताग्रशाखाम् आलिङ्गितो युवतिभिः कलिकार्थिनीभिः। धन्योऽसि चम्पकतरो कुसुमानुरूपैर् आसां घनस्तनफलैः फलितोऽसि यच्च॥
MSS_5615 आस्कन्धावधि कण्ठकाण्डविपिने द्राक् चन्द्रहासासिना छेत्तुं प्रक्रमिते मयैव तरसा त्रुट्यच्छिरासंततौ। अस्मेरं गलिताश्रुगद्गदपदं भिन्नभ्रुवा यद्यभूद् वक्त्रेष्वेकमपि स्वयं स भगवांस्तन्मे प्रमाणं शिवः॥
MSS_5616 आ स्तन्यपानाज् जननी पशूनाम् आ दारलाभाच्च नराधमानाम्। आगेहकर्मावधि मध्यमानाम् आ जीवितात् तीर्थमिवोत्तमानाम्॥
MSS_5617 आस्त भावमधिगच्छतोस् तयोः संमदेषु करजक्षतार्पणा। फाणितेषु मरिचावचूर्णना सा स्फुटं कटुरपि स्पृहावहा॥
MSS_5618 आस्तां किं बहुभिः परोपकृतयः संसारसारं फलं सिद्धं तत् प्रतिकूलवर्तिनि विधौ न स्तोकमप्यत्र नः। एते स्मः किल मानुषा वयमपि व्यर्थं व्यपेतायुषो येषां स्वोदरपूर्तिरेव हि किमप्यष्टौ महासिद्धयः॥
MSS_5619 आस्तां क्लमापहरणं जलधेर्जलेन दूरे दवाग्नि परिदीपितमानसानाम्। एतावदस्तु यदि तोयकणैर्न जिह्वा दन्दह्यते द्विगुणतां च न याति तृष्णा॥
MSS_5620 आस्तां गाढतरानुशीलनविधिः संस्पर्शनं दूरतः संश्लेषे विषयीकृतोऽसि न मनागक्ष्णोः पदं प्रापितः। किं ब्रूमः सहकार तावकगुणानन्यादृशैर्दुर्लभान् सौरभ्येण यदध्वगानपि मुहुः प्रीणासि दूरादपि॥
MSS_5621 आस्तां चक्षुरिदं तिरोऽञ्चति कियच्चेतोऽपि यद्वैभवैर् निष्प्रत्याशमयं मुने जलनिधिर्गण्डूषितः सत्तपः। एतेनैव विरन्तुमर्हसि न ते गण्डूषपानाधिका काचित् ख्यातिरतःपरं परमसौ पर्जन्यनीवीव्ययः॥
MSS_5622 आस्तां तत् करकानिपातकृतभीमण्डूकनिर्मज्जन- क्षेमैकक्षमवारि पल्वलशतं सिन्धुं तमेव स्तुमः। कुप्यच्छक्रकरस्वरुप्रहरणक्षुण्णाखिलाङ्गक्षरत्- कीलालेन गिरिव्रजेन शरणं यद्गर्भवासः कृतः॥
MSS_5623 आस्तां तावत् किमन्येन दौरात्म्येनेह योषिताम्। विधृतं स्वोदरेणापि घ्नन्ति पुत्रमपि स्वकम्॥
MSS_5624 आस्तां तावदकीर्तिर्मे त्वया तथ्यं तु कथ्यताम्। चित्तं कथमिवासीत् ते हरिवंशीरवश्रुतौ॥
MSS_5625 आस्तां तावदसीमपौरुषजुषः संमानितात्यद्भुत- प्रारम्भाभ्यधिकक्रियस्य स खलु प्राच्यः प्रचारो हरेः। जीर्णस्यापि च विन्ध्यकन्दरदरीद्वारावताराक्षमैर् अङ्गैरङ्गभृतो दलन्ति दरतो गन्धेन गन्धद्विपाः॥
MSS_5626 आस्तां तावदहो समुद्रमहिमा दूरेऽपि कर्णप्रियस् तीरे यस्य पिपासयैव मरणं प्राप्नोति शीघ्रं जनः। तस्मादम्बुनिधेर्वरं लघुसरः कूपोऽथवा वापिका यत्र स्वात्मकरद्वयेन सलिलं पेपीयते स्वेच्छया॥
MSS_5627 आस्तां तावद् दिगन्तप्रथितसुयशसां संगमः सज्जनानां तैः साकं वैरयोगोऽप्यतिशयमहितामुन्नतिं संनिधत्ते। लोके कस्यागमिष्यच्छ्रुतिपथमवपुर्वक्त्रशेषोऽपि राहुस् त्रैलोक्यख्यातधाम्नोर्यदि रविशशिनोर्वैरितां नाकरिष्यत्॥
MSS_5628 आस्तां तावद् वचनरचनाभाजनत्वं विदूरे दूरे चास्तां तव तनुपरीरम्भसंभावनापि। भूयो भूयः प्रणतिभिरिदं किं तु याचे विधेया स्मारं स्मारं स्वजनगणने कापि रेखा ममापि॥
MSS_5629 आस्तां ते गुणिनस्तावद् भूषिताशेषभूतलाः। येषां गुणरुचिर्भूयः सांप्रतं तेऽपि दुर्लभाः॥
MSS_5630 आस्तां दूरतया तदीयवदनाम्भोजामृतास्वादनं नोदेत्येव मनोरथोऽपि हृदये तत्संगमाशां प्रति। उत्कण्ठाशिथिलीकृताङ्गलतिकं वीक्षेत मामेकदा सस्नेहं यदि सा सरोजवदना धन्योऽस्म्यहं तावता॥
MSS_5631 आस्तां दूरेण विश्लेषः प्रियामालिङ्गतो मम। स्वेदः किं न सरिन्नाथो रोमाञ्चः किं न पर्वतः॥
MSS_5632 आस्तां भवान्तरविधौ सुविपर्ययोऽयम् अत्रैव जन्मनि नृणामधरोच्चभावः। अल्पः पृथुः पृथुरपि क्षणतोऽल्प एव स्वामी भवत्यनुचरः स च तत्पदार्हः॥
MSS_5633 आस्तां मण्डलमैन्दवं वरतनोर्वक्त्रश्रियश् चेत् कथा कोणे कुत्रचिदासतां कुवलयान्यक्ष्णोः प्रसङ्गो यदि। दूरे तिष्ठतु वल्लकीकलरवः प्रस्तावना चेद् गिरां वार्त्ता चेदवलग्नकस्य यशसां व्योम्नः प्रथायै नमः॥
MSS_5634 आस्तां महाबोधबलेन साध्यो मोक्षो विबाधामलसौख्ययुक्तः। धर्मार्थकामा अपि नो भवन्ति ज्ञानं विना तेन तदर्चनीयम्॥
MSS_5635 आस्तां माद्य भवे शुभे सखि लता न्यस्ता त्वया माधवी कान्ते तन् मम संप्रयच्छ कुसुमं किं वामुना मे फलम्। नाल्पं निर्मलयामि मौक्तिकमिदं न्यस्तं त्वया दह्यताम् इत्थं विभ्रमसंभ्रमो मदयति प्रेयांसमेणीदृशः॥
MSS_5636 आस्तां मानः कथनं सखीषु वा मयि निवेद्यदुर्विनये। शिथिलितरतिगुणगर्वा ममापि सा लज्जिता सुतनुः॥
MSS_5637 आस्तां वरमवकेशी मा दोहदमस्य रचय पूगतरोः। एतस्मात् फलितादपि केवलमुद्वेगमधिगच्छ॥
MSS_5638 आस्तां विश्वसनं सखीषु विदिताभिप्रायसारे जने तत्राप्यर्पयितुं दृशं सलिलतां शक्नोमि न व्रीडया। लोको ह्येष परोपहासचतुरः सूक्ष्मेङ्गितज्ञोऽप्यलं मातः कं शरणं व्रजामि हृदये जीर्णोऽनुरागानलः॥
MSS_5639 आस्तां सकण्टकमिदं वसुधाधिपत्यं त्रैलोक्यराज्यमपि देव तृणाय मन्ये। निःशङ्कसुप्तहरिणीकुलसंकुलासु चेतः परं वलति शैलवनस्थलीषु॥
MSS_5640 आस्तामनङ्गीकरणाद् भवेन दृश्यः स्मरो नेति पुराणवाणी। तवैव देहं श्रितया श्रियेति नवस्तु वस्तु प्रतिभाति वादः॥
MSS_5641 आस्तामन्यत्सुजनाः परोपकारैककरणदुर्ललिताः। संतापितपिशुनेषु स्वगुणेष्वपि हन्त खिद्यन्ते॥
MSS_5642 आस्तामपरो लोकः क्रीडापेक्षापरो यदि प्रीतिः। ब्यसनान्तरे पतन्ती न वारिता परिजनेनापि॥
MSS_5643 आस्तामेव सरोवरेण्य भवतो दुग्धोदलब्धामृत- स्वादस्पर्धि सरोजवृन्दखचितं हंसावतंसं पयः। स्फारोल्लोलसुशीतशीकरचयासारप्रसिक्तानिल- स्पर्शैरेव मनोहरैरपगताः संतापशोषक्लमाः॥
MSS_5644 आस्तिक्यं चेद् धनमखिलमप्यर्थिसात्कर्तुमर्हं नास्तिक्यं चेत् तदपि सुतरां भोगहेतोरपास्यम्। अस्पृष्ट्वापि स्वयमतिरहःस्थाप्यते यत् तदन्तस् तस्मिन् हेतुः क इति निभृतं तर्कयामो न विद्मः॥
MSS_5645 आस्तीकवचनं स्मृत्वा यः सर्पो न निवर्तते। शतधा भिद्यते मूर्ध्नि शिंशवृक्षफलं यथा॥
MSS_5646 आस्तीर्यन्तामुपान्ते वनवृतिनिपुणैर्जालिकैर्जालबन्धा मुच्यन्तां शृङ्खलाभ्यः श्वगणभिरटवीगह्वरे सारमेयाः। आकीर्यन्तां स्थलानि श्रमशिथिलहयैः सादिभिः पाशहस्तैर् व्याधूयन्तां कृतान्तैरिव महिषचरैर्दण्डिभिः काननानि॥
MSS_5647 आस्तृतेऽभिनवपल्लवपुष्पैर् अप्यनारतरताभिरताभ्यः। दीयते स्म शयितुं शयनीये न क्षणः क्षणदयापि वधूभ्यः॥
MSS_5648 आस्ते कश्चन भिक्षुः संगृह्णन्नव्ययानि दश। न ममेत्यव्यययुगलं याचामस् तं किमस्त्यन्यत्॥
MSS_5649 आस्तेऽत्रैव सरस्यहो बत कियान् संतोषपक्षग्रहो हंसस्यास्य मनाङ् न धावति मतिः श्रीधाम्नि पद्मे क्वचित्। सुप्तोऽद्यापि विबुध्यते न तदितस्तावत् प्रतीक्षामहे वेलामित्युषसि प्रिया मधुलिहः सोढुं त एव क्षमाः॥
MSS_5650 आस्ते दामोदरीयामियमुदरदरीं यावलम्ब्य त्रिलोकी संमातुं शक्नुवन्ति प्रथिमभरवशादत्र नैतद्यशांसि। तामेतां पूरयित्वा निरगुरिव मधुध्वंसिनः पाण्डुपद्म- च्छद्मापन्नानि तानि द्विपदशनसनाभीनि नाभीपथेन॥
MSS_5651 आस्ते द्वारि वधूर्विधातृरचनावैदुष्यविक्रान्तिभूर् भूरेतस्य बलादहारि भवता भीता नतारातिना। किं नामापरमत्र कार्यमधुना साध्यं समाशास्यते तत्पाणिग्रहमङ्गलाय मनुजाधीशास्तु यत्नो महान्॥
MSS_5652 आस्ते नो सुषमा न चापि कुसुमामोदो हि नो वा मनाक् चातुर्यं मकरन्ददानविषये किं चातुरीयं पुनः। यत्त्वं चित्रगतं कुशेशयदलं पुष्णासि गुञ्जारवैर् माहात्म्यं क इव ब्रवीमि तदहो हे चञ्चरीकाधुना॥
MSS_5653 आस्ते रोहत्कनककमले केलिपात्रे मृडान्याः खेलन् हेलोन्मदमधुकरीमानसे मानसे यः। भेकोद्रेकप्रणयिनि वलद्बालजम्बालजाले स स्यादुत्कः परिमितजले पल्वले किं मरालः॥
MSS_5654 आस्ते विधुः परमनिर्वृत एव मौलौ शंभोरिति त्रिजगतीजनचित्तवृत्तिः। अन्तर्निगूढनयनानलदाहदुःखं जानाति कः परमृते बत शीतरश्मेः॥
MSS_5655 आस्त्रीशिशु प्रथितयैष पिपासितेभ्यः संरक्ष्यतेऽम्बुधिरपेयतयैव दूरात्। दंष्ट्राकरालमकरालिकरालिताभिः किं भाययत्यपरमूर्मिपरंपराभिः॥
MSS_5656 आस्थामालम्ब्य नीतेषु वशं क्षुद्रेष्वरातिषु। व्यक्तिमायाति महतां माहात्म्यमनुकम्पया॥
MSS_5657 आस्थाय दारुणतरं कमपि स्वभावम् अत्यन्तदुष्कृतकृतामपि शिक्षणाय। गृह्णासि सायकपदे कुसुमान्यमूनि मातः सुतेषु महती किल रूक्षतेयम्॥
MSS_5658 आस्थितः स्थगितवारिदपङ्क्त्या संध्यया गगनपश्चिमभागः। सोर्मिविद्रुमवितानविभासा रञ्जितस्य जलधेः श्रियमूहे॥
MSS_5659 आस्फालितं यत् प्रमदाकराग्रैर् मृदङ्गधीरध्वनिमन्वगच्छत्। वन्यैरिदानीं महिषैस् तदम्भः शृङ्गाहतं क्रोशति दीर्घिकाणाम्॥
MSS_5660 आस्फालितैर्जलधिरूर्मिपरंपराणां दूरीकरोति यदि रत्नमवस्तुबुद्ध्या। रत्नाकरत्वमपि तस्य भवेद् विनष्टं रत्नं तु हन्त भविता महदङ्गधार्यम्॥
MSS_5661 आस्माकी युवतिदृशामसौ तनोति च्छायैव श्रियमनपायिनीं किमेभिः। मत्वैवं स्वगुणपिधानसाभ्यसूयैः पानीयैरिति विदधाविरेऽञ्जनानि॥
MSS_5662 आस्यं निरस्य रसितैः सुचिरं विहस्य गात्रान्तरेषु घन वर्षसि चातकस्य। तच्चञ्चुकोटिकुटिलायतकंधरस्य प्राणात्ययोऽस्य भवतः परिहासमात्रम्॥
MSS_5663 आस्यं पिधाय सकलं विरलाङ्गुलिना करेण सघ्राणम्। अयमुच्चरद्दकारं मनोहरं ज्योत्करोति शिशुः॥
MSS_5664 आस्यं यद्यपि हास्यवर्जितमिदं लास्येन वीतं वचो नेत्रे शोणसरोजकान्ति तदपि क्वापि क्षणं स्थीयते। मालायाः करणोद्यमे मकरिकारम्भः कुचाम्भोजयोर् धूपाः कुन्तलधोरणीषु सुदृशः सायंतनो दृश्यते॥
MSS_5665 आस्यं यस्याः सुधांशुं कलयति नयनाभ्यां जितः पुंसमूहः कान्त्या विद्युत् कुचाभ्यां जलकनकधरे निर्जिते हन्त मोहः। कुष्ठं दुर्गन्धियुक्तं लघुकृमिविकृतं पूयमज्जास्रवाहि- व्याप्तं तन् मक्षिकाभिर्गतिरिति वपुषः कुत्सिता नास्ति लोके॥
MSS_5666 आस्यं सहास्यं नयनं सलास्यं सिन्दूरबिन्दूदयशोभि भालम्। नवा च वेणी हरिणीदृशश्चेद् अन्यैरगण्यैरपि भूषणैः किम्॥
MSS_5667 आस्यप्रोञ्छितपार्वणेन्दुयशसं नेत्रावधूतोत्पल- श्रीगर्वां दशनच्छदव्यवहिताशोकप्रवालद्युतिम्। एतां दृष्टिसुधाप्रपां त्रिजगतः शिल्पी विधाय स्वयं मन्ये हर्षवशादजायत निजस्तोत्रप्रचण्डः कविः॥
MSS_5668 आस्यश्रीजितजर्जरेन्दुमलिनं कृत्वा करे कन्दुकं क्रीडाकौतुकमिश्रभावमनया ताम्रं वहन्त्याननम्। भृङ्गाग्रग्रहकृष्णकेतकदलस्पर्धावतीनां दृशा दीर्घापाङ्गतरङ्गितैकसुहृदामेषोऽस्मि पात्रीकृतः॥
MSS_5669 आस्यश्रीर्द्विजराजबाधनकरी दृष्टिः श्रुतेर्लङ्घिनी मूर्धन्यावलिगामिनी कुटिलता बद्धाश्च मुक्ता गुणैः। यत्ते सुन्दरि दुर्विनीतिरियती दृष्टाबलाया मया तन् मन्ये मकरध्वजो भवजयी जातस्त्वदग्रेसरः॥
MSS_5670 आस्येन्दोः परिवेषवद्रतिपतेश्चाम्पेयकोदण्डवद् धम्मिल्लाम्बुमुचः क्षणद्युतिवदासज्जौ क्षिपन्ती भुजौ। विश्लिष्यद्वलि लक्ष्यनाभि विगलन्नीव्युन्नमन्मध्यमं किंचित् किंचिदुदञ्चदञ्चलमहो कुम्भस्तनी जृम्भते॥
MSS_5671 आस्ये पूर्णसुधानिधिश्चरणयोः काल्पद्रुमं वैभवं देहे काञ्चनकान्तता त्वचि पुनर्हैयङ्गवीनं स्वयम्। यस्या लोचनयोर्निरूपधि सदोदीतानुकम्पाततिः सा माता जगतां प्रसादपदवी साक्षान्मुदे स्तादुमा॥
MSS_5672 आस्रावयेच्चोपचितान् विपर्यस्येच्च कर्मसु। यथा न भक्षयन्त्यर्थं भक्षितं निर्वमन्ति वा॥
MSS_5673 आस्रावयेदुपचितान् साधु दुष्टव्रणानिव। आयुक्तास्ते च वर्तेरन्न् अग्नाविव महीपतौ॥
MSS_5674 आ स्वर्लोकादुरगनगरं नूतनालोकलक्ष्मीम् आतन्वद्भिः किमिव सिततां चेष्टितैस् ते न नीतम्। अप्येतासां रमणविरहे विद्विषत्कामिनीनां यैरानीता नखपदमयी मण्डना पाण्डिमानम्॥
MSS_5675 आस्वादितं स्वादुमरन्दबिन्दु- स्वच्छन्दमिन्दीवरसुन्दरीभिः। माकन्दपुष्पं प्रमदाजनस्य प्रमोदमामोदभरैरकार्षीत्॥
MSS_5676 आस्वादितदयिताधर- सुधारसस्येव सूक्तयो मधुराः। अकलितरसालमुकुलो न कोकिलः कलमुदञ्चयति॥
MSS_5677 आस्वादितद्विरदशोणितशोणशोभां संध्यारुणामिव कलां शशलाञ्छनस्य। जृम्भाविदारितमुखस्य मुखात् स्फुरन्तीं को हर्तुमिच्छति हरेः परिभूय दंष्ट्राम्॥
MSS_5678 आस्वादितोन्मुक्तमिवार्द्धबिम्बं तमोमुखाद् हन्त सुधाकरस्य। सीमन्तसीमान्तमुदाररूपम् इदं ललाटं ननु पङ्कजाक्ष्याः॥
MSS_5679 आस्वादितोऽसि मोहाद् बत विदिता वदनमाधुरी भवतः। मधुलिप्तक्षुर रसनाच् छेदाय परं विजानासि॥
MSS_5680 आस्वाद्यं प्रमदारदच्छद इव श्रव्यं नवं जल्पितं बालाया इव दृश्यमुत्तमवधूलावण्यलक्ष्मीरिव। प्रोद्घोष्यं चिरविप्रयुक्तवनितासन्देशवाणीव मे नैवेद्यं चरितं च रूपमनिशं श्रीकृष्ण नामास्तु ते॥
MSS_5681 आस्वाद्य निर्विशेषं विरहिवधूनां मृदूनि मांसानि। करकामिषेण मन्ये निःष्ठीवति नीरदोऽस्थीनि॥
MSS_5682 आस्वाद्य स्वयमेव वच्मि महतीर्मर्मच्छिदो वेदना मा भूत् कस्यचिदप्ययं परिभवो याच्ञेति संसारिणः। पश्य भ्रातरियं हि गौरवजराधिक्कारकेलिस्थली मानम्लानिमसी गुणव्यतिकरप्रागल्भ्यगर्भच्युतिः॥
MSS_5683 आस्वाद्यात्र मधूनि षट्पद मदं मा गाः कषायाङ्कुरैर् माकन्दस्य पिकान् प्रतारितवतो मूर्धानमध्यासितः। प्रत्यासन्नतमे पिकेऽपि भवते येनार्पिता तादृशी माध्वी तस्य विवेकविच्युतिरियं साद्गुण्यमेतन् न ते॥
MSS_5684 आस्वाद्यैष कषायमङ्कुरमुरुप्रेमानुबद्धाशयो माकन्दस्य यशांसि कोकिलयुवा निर्माति दिग्भित्तिषु। माध्वीकानि निपीय तस्य मधुपास् तत्रैव गुञ्जन्त्यमी को ब्रूतामसतां सतां च वचसां वर्त्मातिगं चेष्टितम्॥
MSS_5685 आहतं कुचतटेन तरुण्याः साधु सोढममुनेति पपात। त्रुट्यतः प्रियतमोरसि हारात् पुष्पवृष्टिरिव मौक्तिकवृष्टिः॥
MSS_5686 आहते यत्र खड्गे स्याद् ध्वनिः काकस्वरोपमः। अं आकारध्वनिर्वा स्यात् स वर्ज्यो नरपुंगवैः॥
MSS_5687 आहते यत्र मधुरो ध्वनिः समुपजायते। पूज्यः स खड्गो नृपतेः शत्रुसंचयनाशनः॥
MSS_5688 आहत्य चिनुमः स्वर्गम् अपवर्गमनुक्रमात्। अनुकूले हि दाम्पत्ये प्रतिकूलं न किंचन॥
MSS_5689 आहत्याहत्य मूर्ध्ना द्रुतमनुपिबतः प्रस्नुतं मातुरूधः किंचित् कुब्जैकजानोरनवरतचलच्चारुपुच्छस्य धेनुः। उत्कर्णं तर्णकस्य प्रियतनयतया दत्तहुंकारमुद्रा विस्रंसत्क्षीरधारालवशबलमुखस्याङ्गमातृप्ति लेढि॥
MSS_5690 आह नाथवदनस्य चुम्बतः सा स्म शीतकरतामनक्षरम्। सीत्कृतानि सुदती वितन्वती सत्त्वदत्तपृथुवेपथुस् तदा॥
MSS_5691 आहरन्नपि न स्वस्थो विनिद्रो न प्रबुध्यति। वक्ति न स्वेच्छया किंचित् सेवकोऽपीह जीवति॥
MSS_5692 आहरेज् ज्ञानमर्थांश्च पुमानमरवत् सदा। गृहीत इव केशेषु मृत्युना धर्ममाचरेत्॥
MSS_5693 आहवे जगदुद्दण्डराजमण्डलराहवे। श्रीनृसिंह महीपाल स्वस्त्यस्तु तव बाहवे॥
MSS_5694 आहवेषु च ये शूराः स्वाम्यर्थे त्यक्तजीविताः। भर्तृभक्ताः कृतज्ञाश्च ते नराः स्वर्गगामिनः॥
MSS_5695 आहवेषु मिथोऽन्योन्यं जिघांसन्तो महीक्षितः। युध्यमानाः परं शक्त्या स्वर्गं यान्त्यपराङ्मुखाः॥
MSS_5696 आह स्मैषा नलादन्यं न जुषे मनसेति यत्। यौवनानुमितेनास्यास् तन्मृषाभून् मनोभुवा॥
MSS_5697 आहारं प्रति यत् कथापि शमिता यन् मौनमुद्रा मुखे यच् चक्षुर्विनिमीलनं तनुलता यत् तानवे वर्तते। एकान्ते यदवस्थितिर्यदपि च ध्यानैकतानं मनस् तन् मन्ये सुभग त्वदर्थमनया तप्येत तीव्रं तपः॥
MSS_5698 आहारः फलमूलमात्मरुचितं शय्या मही वल्कलं संवीताय परिच्छदः कुशसमित्पुष्पाणि पुत्रा मृगाः। वस्त्रान्नाश्रयदानभोगविभवा निर्यन्त्रणाः शाखिनो मित्राणीत्यधिकं गृहेषु गृहिणां किं नाम दुःखादृते॥
MSS_5699 आहारदोषाय च काकदीति स्यादाकुटानि ध्वनितं रणाय। केकेध्वनिष्ठा कुवती किकी च त्रयं त्विदं स्यात् पुरदूषणाय॥
MSS_5700 आहारनिद्राभयमैथुनानि सामान्यमेतत् पशुभिर्नराणाम्। ज्ञानं नराणामधिको विशेषो ज्ञानेन हीनाः पशुभिः समानाः॥
MSS_5701 आहारनिर्हारविहारयोगाः सुसंवृता धर्मविदा तु कार्याः। वाग्बुद्धिकार्याणि तपस् तथैव धनायुषी गुप्ततमे तु कार्ये॥
MSS_5702 आहारपानताम्बूलगन्धमाल्यफलादयः। भुज्यन्ते यत् स भोगश्च तन्मतः साधुसत्तमैः॥
MSS_5703 आहारभोजी कुरुतेऽनुमोदं नरो वधे स्थावरजङ्गमानाम्। तस्यापि तस्माद् दुरितानुषङ्गम् इत्याह यस् तं प्रति वच्मि किंचित्॥
MSS_5704 आहारवर्गे सुलभे विचित्रे विमुक्तपापे भुवि विद्यमाने। प्रारम्भदुःखं विविधं प्रपोष्य चेदस्ति गृद्धिर्न किमत्ति मांसम्॥
MSS_5705 आहाराज् जायते व्याधिर् गर्भात् क्रूरश्च जायते। अलक्ष्मीकश्च शय्यायां स्वपाठादायुषः क्षयः॥
MSS_5706 आहारार्थं कर्म कुर्यादनिन्द्यं कुर्यात् तं च प्राणसंधारणार्थम्। प्राणा धार्यास् तत्त्वविज्ञानहेतोस् तत्त्वं ज्ञेयं येन भूयो न जन्म॥
MSS_5707 आहारे च भवेद् रोगी नष्टो गर्भश्च मैथुने। निद्रायां ह्रियते लक्ष्मीश् चिन्तायां मरणं ध्रुवम्॥
MSS_5708 आहारे बडवानलश्च शयने यः कुम्भकर्णायते संदेशे बधिरः पलायनविधौ सिंहः शृगालो रणे। अन्धो वस्तुनिरीक्षणेऽथ गमने खञ्जः पटुः क्रन्दने भाग्येनैव हि लभ्यते पुनरसौ सर्वोत्तमः सेवकः॥
MSS_5709 आहारे विरतिः समस्तविषयग्रामे निवृत्तिः परा नासाग्रे नयनं यदेतदपरं यच्चैकतानं मनः। मौनं चेदमिदं च शून्यमखिलं यद्विश्वमाभाति ते तद् ब्रूयाः सखि योगिनी किमसि भोः किं वा वियोगिन्यसि॥
MSS_5710 आहारे व्यवहारे च त्यक्तलज्जः सुखी भवेत्। धनं मैत्रीकरं दाने चादाने शत्रुकारणम्॥
MSS_5711 आहारे शुचिता ध्वनौ मधुरता नीडे पराधीनता बन्धौ निर्ममता वने रसिकता वाचालता माधवे। यसैते गुणराशयः पिकवरं त्यक्त्वा किमेते जना वन्दन्ते खलु खञ्जनं कृमिभुजं चित्रा गतिः कर्मणाम्॥
MSS_5712 आहारो गरलं तृतीयमलिके चक्षुः कपालं करे वासः कुञ्जरचर्म भस्मनि रतिर्भूषा भुजङ्गाधिपः। जन्मालक्ष्यमसाक्षिकं कुलमविज्ञाता च जातिः कथं सेव्योऽस्माभिरसौ पिशाचपरिषद्भर्ता हताः स्मो वयम्॥
MSS_5713 आहारो गरलायते प्रतिदिनं हारोऽपि भारायते चन्द्रश्चण्डकरायते मृदुगतिर्वातोऽपि वज्रायते। आवासो विपिनायते मलयजालेपः स्फुलिङ्गायते हा हन्त प्रियविप्रयोगसमयः संहारकालायते॥
MSS_5174 आहारो द्विगुणः स्त्रीणां बुद्धिस् तासां चतुर्गुणा। षड्गुणो व्यवसायश्च कामाश् चाष्टगुणः स्मृतः॥
MSS_5715 आहितमुक्ताहार्यः सम्यक् सकलप्रयोगसम्पत्त्या। भावविहीनोऽपि नटः सामाजिकचित्तरञ्जनं कुरुते॥
MSS_5716 आहिते तव निःशाने स्फुटितं रिपुहृद्घटैः। गलिते तत्प्रियानेत्रे राजंश् चित्रमिदं महत्॥
MSS_5717 आहिते नु मधुना मधुरत्वे चेष्टितस्य गमिते नु विकासम्। आबभौ नव इवोद्धतरागः कामिनीष्ववसरः कुसुमेषोः॥
MSS_5718 आहुः सत्यं हि परमं धर्मं धर्मविदो जनाः। ... ... ... ... ... ...॥
MSS_5719 आहुः सूक्ष्मतरं किंचिद् अमात्यपरिरक्षणम्। सूक्ष्मात् सूक्ष्मतरं तेभ्यो यदात्मपरिरक्षणम्॥
MSS_5720 आहुत्याप्यायते सूर्यः सूर्याद् वृष्टिरथौषधिः। तदन्नं रसरूपेण शुक्रत्वमधिगच्छति॥
MSS_5721 आहूतः परितो दिगन्तगतिभिः शाखाभराडम्बरैः किं रे जाल्म जवेन शाल्मलिफलप्रत्याशया धावसि। तस्मिन्न् एकपदे भिदेलिमफलव्यालोलतूलोत्करैर् अध्वानोऽपि निमीलिताक्षमटता न प्रेक्षणीयाः पुरः॥
MSS_5722 आहूतस्याभिषेकाय निसृष्टस्य वनाय च। न मया लक्षितस् तस्य स्वल्पोऽप्याकारविभ्रमः॥
MSS_5723 आहूताद्य मयोत्सवे निशि गृहं शून्यं विमुच्यागता क्षीबः प्रेष्यजनः कथं कुलबधूरेकाकिनी यास्यति। वत्स त्वं तदिमां नयालयमिति श्रुत्वा यशोदागिरो राधामाधवयोर्जयन्ति मधुरस्मेरालसा दृष्टयः॥
MSS_5724 आहूतेषु विहंगमेषु मशको नायान् पुरो वार्यते मध्येवारिधि वा वसंस्तृणमणिर्धत्ते मणीनां रुचम्। खद्योतोऽपि न कम्पते प्रचलितुं मध्येऽपि तेजस्विनां धिक् सामान्यमचेतनं प्रभुमिवानामृष्टतत्त्वान्तरम्॥
MSS_5725 आहूतोऽपि सहायैर् एमीत्युक्त्वा विमुक्तनिद्रोऽपि। आगन्तुकोऽपि पथिकः शैथिल्यं नैव विजहाति॥
MSS_5726 आहूतो मलयाचलात् प्रचलितो मौहुर्तिको मारुतो नेदिष्ठाः पथि सन्ति कोकिलगणा गीते प्रतिष्ठाभृतः। आप्ताभिः प्रतिवेशिनीभिरभितः संत्यज्य कुन्दालयं सोष्यन्ती सहकारसंततिरलिश्रेणीभिरावेष्ट्यते॥
MSS_5727 आहूतो वाप्यनाहूतो यो राज्ञां द्वारि तिष्ठति। स वै राज्यश्रियं भुङ्क्ते नावमानी कदाचन॥
MSS_5728 आहूतो हालिकेनाश्रुतमिव वचनं तस्य कृत्वा क्षणैकं तिष्ठासुस्तब्धरोमा कथमपि विटपं निःसमीरं विहाय। दोर्भ्यामावृत्य वक्षःस्थलमलसगतिर्दीनपादप्रचारः शीत्कारोत्कम्पभिन्नस्फुटदधरपुटः पामरः क्षेत्रमेति॥
MSS_5729 आहृताभ्युद्यतां भिक्षां पुरस्तादप्रचोदिताम्। मेने प्रजापतिर्ग्राह्याम् अपि दुष्कृतकर्मणः॥
MSS_5730 आहृत्य परित्यक्ता जनयन्त्यर्थाः सुखाभासम्। अत्यन्तपरित्यक्ताः परमानन्दाय कल्पन्ते॥
MSS_5731 आहृत्य रक्ष्यमाणापि यत्नेनान्तर्विरागिणी। असन्मैत्री च वेश्या च श्रीश्च कस्य कदा स्थिरा॥
MSS_5732 आह्निकोत्तापदग्धानां त्रयाणां जगतां बत। तपनार्चिषि शान्ते तद् भस्मेदं तिमिरं तु न॥
MSS_5733 आह्लादयत्वेष खरैर्नखाग्रैर् दैतेयवक्षःखनिमुत्खनन् वः। प्रह्लादहृद्यं हृदये द्वितीयम् अन्वेष्टुमिच्छन्निव सूनुरत्नम्॥
MSS_5734 आह्लादहेतुनिरवद्यशरीरयष्टि- लावण्यकान्तिकलुषीकरणेन तासाम्। आसीत् कुशेशयदृशामयथार्थतैव पर्यस्तभास्वररुचामपि भूषणानाम्॥
MSS_5735 आह्वानं किं भवति हि तरोः कस्यचित् प्रश्नविज्ञाः प्रायः कार्यं किमपि न कलौ कुर्वते के परेषाम्। पूर्णं चन्द्रं वहति ननु का पृच्छति म्लानचक्षुः केनोदन्याजनितमसमं कष्टमाप्नोति लोकः॥
MSS_5736 इक्षुक्षीरगुडादीनां माधुर्यस्यान्तरं महत्। तथापि न तदाख्यातुं सरस्वत्यापि शक्यते॥
MSS_5737 इक्षुत्वक्क्षोदसाराः शकटसरणयो धीरधूलीपताकाः पाकस्वीकारनम्रे शिरसि निविशते शूकशालेः शुकाली। केदारेभ्यः प्रणालैः प्रविशति शफरीपङ्क्तिराधारमाराद् अच्छः कच्छेषु पङ्कः सुखयति सरितामातपादुक्षपालम्॥
MSS_5738 इक्षुदण्दास्तिलाः शूद्राः कान्ता हेम च मेदिनी। चन्दनं दधि ताम्बूलं मर्दनं गुणवर्धनम्॥
MSS_5739 इक्षुरापः पयो मूलं ताम्बूलं फलमौषधम्। भक्षयित्वापि कर्तव्याः स्नानदानादिकाः क्रियाः॥
MSS_5740 इक्षुर्धन्व शराः प्रसूनविततिर्भृङ्गावली सिञ्जिनी यस्याज्ञावशवर्तिनः प्रमनसो निर्विष्टराष्ट्रादयः। यद्बाणाभिहता विरञ्चिमुरजिन्मृत्युंजयेन्द्रादयो व्याप्ताशेषमुखा इव त्रिभुवनं पायादजेयः स्मरः॥
MSS_5741 इक्षुर्नदीप्रवाहो द्यूतं मानग्रहश्च हे सुतनु। भ्रूलतिका च तवेयं भङ्गे रसमधिकमावहति॥
MSS_5742 इक्षोरग्रात् क्रमशः पर्वणि पर्वणि यथा रसविशेषः। तद्वत् सज्जनमैत्री विपरीतानां तु विपरीता॥
MSS_5742A इक्षो रसं यथादाय कूर्चकस् त्यज्यते जनैः। धर्मसारं तथादाय देहं त्यजति पण्डितः॥
MSS_5743 इक्षोर्विकारा मतयः कवीनां गवां रसो बालकचेष्टितानि। ताम्बूलमग्र्यं युवतेः कटाक्षा एतान्यहो शक्र न सन्ति नाके॥
MSS_5744 इङ्गालसप्तार्चिरिव ज्वलित्वा सर्वं दिनं चण्डरुचिः शशाम। तदीयभस्मेव नभोहसन्ती विभ्राजमानं तुहिनांशुबिम्बम्॥
MSS_5745 इङ्गितज्ञास् तु मगधाः प्रेक्षितज्ञास् तु कोसलाः। अर्धोक्ताः कुरुपाञ्चालाः सर्वोक्ता दक्षिणापथाः॥
MSS_5746 इङ्गिताकारचेष्टाभिः परचित्तप्रवेदिनः। आप्ताः सुशीघ्रगा दूता वाग्मिनो मितभाषिणः॥
MSS_5747 इङ्गिताकारतत्त्वज्ञ ऊहापोहविशारदः। शूरश्च कृतविद्यश्च न च मानी विमत्सरः॥
MSS_5748 इङ्गिताकारतत्त्वज्ञो बलवान् प्रियदर्शनः। अप्रमादी सदा दक्षः प्रतीहारः स उच्यते॥
MSS_5749 इङ्गितेन निजरागनीरधिं संविभाव्य चटुभिर्गुणज्ञताम्। भक्ततां च परिचर्ययानिशं साधिकाधिकवशं व्यधत्त तम्॥
MSS_5750 इच्छतां सह वधूभिरभेदं यामिनीविरहिणां विहगानाम्। आपुरेव मिथुनानि वियोगं लङ्घ्यते न खलु कालनियोगः॥
MSS_5751 इच्छति मानी मरणं न च गच्छति वैरिणः शरणम्। मानक्षरणं मरणं मानप्राणस्य केवलं कृतिनः॥
MSS_5752 इच्छति शती सहस्रं ससहस्रः कोटिमीहते कर्तुम्। कोटियुतोऽपि नृपत्वं नृपोऽपि बत चक्रवर्तित्वम्॥
MSS_5753 इच्छति शती सहस्रं सहस्री लक्षमीहते। लक्षाधिपस् ततो राज्यं राज्याच्च स्वर्गमीहते॥
MSS_5754 इच्छन्ति केचिन् नरकेषु वासं नेच्छन्ति केचिन् नरकेषु वासम्। श्रेयो हि तस्मान् नरकं विशिष्टं न गर्भवासात् परमं हि दुःखम्॥
MSS_5755 इच्छन्त्यभीक्ष्णं क्षयमात्मनोऽपि न ज्ञातयस् तुल्यकुलस्य लक्ष्मीम्। नमन्ति शत्रून् न च बन्धुवृद्धिं संतप्यमानैर्हृदयैः सहन्ते॥
MSS_5756 इच्छां सुन्दरपाण्ड्य उन्नतिमतिं बिभ्रत् स्वया संज्ञया निष्पाद्याभ्यवहारवारयुगलं निष्कम्पसंपत्तिकम्। संपूर्णं विदधे गभीरमुदरं रङ्गेशितुः शार्ङ्गिणो यस्याभूद् भुवनैश् चतुर्दशभिरप्यापूरणं दुर्लभम्॥
MSS_5757 इच्छेच् चेद् विपुलां मैत्रीं त्रीणि तत्र न कारयेत्। वाग्वादमर्थसंबन्धं तत्पत्नीपरिभाषणम्॥
MSS_5758 इच्छेत् परमनुसर्तुं प्रतिमासंदर्शनेन विशदरुचिः। अनवाप्य येनयोगं भवतो हृदयेपरं निधीयेत॥
MSS_5759 इच्छेद् यस् तु सुखं निवस्तुमवनौ गच्छेत् स राज्ञः सभां कल्याणीं गिरमेव संसदि वदेत् कार्यं विदध्यात् कृती। अक्लेशाद् धनमर्जयेदधिपतेरावर्जयेद् वल्लभान् कुर्वीतोपकृतिं जनस्य जनयेत् कस्यापि नापक्रियाम्॥
MSS_5760 इज्याचारदमाहिंसादानस्वाध्यायकर्मणाम्। अयं तु परमो धर्मो यद् योगेनात्मदर्शनम्॥
MSS_5761 इज्याध्ययनदानानि तपः सत्यं धृतिः क्षमा। अलोभ इति मार्गोऽयं धर्मस्याष्टविधः स्मृतः॥
MSS_5762 तत्र पूर्वश् चतुर्वर्गो दम्भार्थमपि सेव्यते। उत्तरस् तु चतुर्वर्गो महात्मन्येव तिष्ठति॥
MSS_5763 इडया संचरन् वायुः सौम्ये कार्ये शुभः स्मृतः। पिङ्गलायां तथा दीप्ते द्वयोः क्वापि न शोभनः॥
MSS_5764 इडा च पिङ्गला चैव सुषुम्णा च सरस्वती। गान्धारी हस्तिजिह्वा च पूषा चैव निगद्यते॥
MSS_5765 अलम्बुषा कुहूश्चैव शङ्खिनी दशमी मता। एताः प्राणवहा ज्ञेयाः प्रधाना दश नाडिकाः॥
MSS_5766 इडा नासापुटे वामे पिङ्गला दक्षिणे भवेत्। सुषुम्णा तालु भित्त्वैव ब्रह्मद्वारं प्रवर्तिता॥
MSS_5767 इडायां यदि भूम्यम्बुतत्त्वे प्रवहतस् तदा। स्थिरसौम्यादिकार्याणाम् आरम्भः सिद्धिकृद् भवेत्॥
MSS_5768 इडा सोमस्य नाडी स्यात् पिङ्गला सूर्यनाडिका। इडा सौम्या भवेत् वामा पिङ्गलोग्रा च दक्षिणा॥
MSS_5769 इतः काकानीकं प्रतिभयमितः कौशिकरुताद् इतो गृध्रव्यूहः कुलमिदमितः कङ्कवयसाम्। श्मशानावस्थेऽस्मिन्नखिलगुणवन्ध्ये हतमराव् अपि द्वित्राः केचिन् न खलु कलवाचः शकुनयः॥
MSS_5770 इतः केकी नादैस् तुदति शतकोटिप्रतिभटैर् इतः कामः कामं कठिनतरबाणैः प्रहरति। इतो गर्जत्युच्चैर्जलधरगणो भीमनिनदैर् विना नाथं जाने न सखि भविता किं ननु मम॥
MSS_5771 इतः क्रोधो गृध्रः प्रकटयति पक्षं निजमितः सृगाली तृष्णेयं विवृतवदना धावति पुरः। इतः क्रूरः कामो विचरति पिशाचश् चिरमहो श्मशानं संसारः क इह पतितः स्थास्यति सुखम्॥
MSS_5772 इतः परानर्भकहार्यशस्त्रान् वैदर्भि पश्यानुमता मयासि। एवंविधेनाहवचेष्टितेन त्वं प्रार्थ्यसे हस्तगता ममैभिः॥
MSS_5773 इतः पौरस्त्यायां ककुभि विवृणोति क्रमदलत्- तमिस्रामर्माणं किरणकणिकामम्बरमणिः। इतो निष्क्रामन्ती नवरतिगुरोः प्रोञ्छति वधूः स्वकस्तूरीपत्राङ्कुरमकरिकामुद्रितमुरः॥
MSS_5774 इतः प्रत्यादेशात् स्वजनमनुगन्तुं व्यवसिता मुहुस् तिष्ठेत्युच्चैर्वदति गुरुशिष्ये गुरुसमे। पुनर्दृष्टिं बाष्पप्रसरकलुषामर्पितवती मयि क्रूरे यत् तत् सविषमिव शल्यं दहति माम्॥
MSS_5775 इतः प्रालेयांशुः प्रलयमकरोत् कैरवकुल- क्लमच्छेदोत्सेकैः किरणनिकरैरेष तमसाम्। इतोऽप्याज्ञावज्ञां सखि न सहते दुःसहतर- प्रतापः पञ्चेषुस् तदिह शरणं साहसरसः॥
MSS_5776 इतः शुक्ला चन्द्रद्युतिभिरिह रक्तारुणकरैस् तमिस्रैरप्यन्तःस्खलितगतिभिर्मेचकरुचिः। प्रभातश्रीरेषा विलसति पुरस्था सुकृतिनां मिमङ्क्षूणां जह्नुद्युमणिविधिजासंगम इव॥
MSS_5777 इतः शोचिः प्राच्यां दिशि दिशति भानोररुणताम् इतो भृङ्गः कूजन्नभिकमलिनीं प्रोच्चलति च। इतो निर्यान्त्युच्चैर्विहितसुरतक्लान्तिशिथिल- स्खलत्पादन्यासक्षणरणितमञ्जीरमबलाः॥
MSS_5778 इतः स दैत्यः प्राप्तश्रीर् नेत एवार्हति क्षयम्। विषवृक्षोऽपि संवर्ध्य स्वयं छेत्तुमसांप्रतम्॥
MSS_5779 इतः स्वपिति केशवः कुलमितस् तदीयद्विषाम् इतश् च शरणार्थिनः शिखरिपत्रिणः शेरते। इतोऽपि वडवानलः सह समस्तसंवर्तकैर् अहो विततमूर्जितं भरसहं च सिन्धोर्वपुः॥
MSS_5780 इतरदेव बहिर्मुखमुच्यते हृदि तु यत् स्फुरतीतरदेव तत्। चरितमेतदधीरवितारकं धुरि पयःप्रतिबिम्बमिवासताम्॥
MSS_5781 इतरपापफलानि यथेच्छया वितर तानि सहे चतुरानन। अरसिकेषु कवित्वनिवेदनं शिरसि मा लिख मा लिख मा लिख॥
MSS_5782 इतरभजनघनरसतः फलनिष्पत्तिर्नवा भवेदिति न। मुक्ताः परं तु लोके स्वातिघनरसं विना न जायेरन्॥
MSS_5783 इतराण्यपि रक्षांसि पेतुर्वानरकोटिषु। रजांसि समरोत्थानि तच्छोणितनदीष्विव॥
MSS_5784 इतराश्चार्थमिच्छन्ति रूपमिच्छन्ति दारिकाः। ज्ञातयः कुलमिच्छन्ति स्वर्गमिच्छन्ति तापसाः॥
MSS_5785 इतरेतरयन्त्रितोरुयुग्मं कठिनोरुस्तनपीडिताभिरामम्। भुजमूलशयानुगण्डमूलं मिथुनं स्यूतमिवाभवन् निशायाम्॥
MSS_5786 इतरोपायदुःसाध्ये चण्डदण्डो महीपतिः। अदुष्टायत्यसौ नीतेर् अश्नाति विपुलं फलम्॥
MSS_5787 इतश्चञ्चच्चूतच्युतमधुचया वान्ति चतुराः समीराः संतोषं दिशि दिशि दिशन्तो मधुलिहाम्। निशान्ते कान्तानां स्मरसमरकेलिश्रममुषो विजृम्भन्ते जृम्भाकलितकमलामोदसुहृदः॥
MSS_5788 इतश्चन्द्रः सान्द्रः स्मरमयवयःसंधिमधुरः स्फुरन्मुग्धाकेलिस्मितमिव मयूखैः सुखयति। चकोराणां चक्रं कुमुदसमुदायोऽपि च शरन्- निशारम्भेऽमुष्मिन् समसमयमन्तर्विकसति॥
MSS_5789 इतश्चेतश्चाद्भिर्विघटिततटः सेतुरुदरे धरित्री दुर्लङ्घ्या बहुलहिमपङ्को गिरिरयम्। इदानीं निर्वृत्ते करितुरगनीराजनविधौ न जाने यातारस् तव च रिपवः केन च पथा॥
MSS_5790 इतस्ततश् चङ्क्रमणो रजोभिः क्रीडन्मनोमत्तमतङ्गजोऽयम्। यः सर्वदा पिप्पलभोगतुष्टस् तच्छान्तये त्वं हरिमाश्रयस्व॥
MSS_5791 इतस्ततो भषन् भूरि न पतेत् पिशुनः शुनः। अवदाततया किं च न भेदो हंसतः सतः॥
MSS_5792 इतस्ततो वातविधूतिचञ्चलैर् नीरन्ध्रिताशागगनैर्ध्वजांशुकैः। लक्षैः क्वणत्काञ्चनकिङ्किणीकुलैर् अमज्जि धूलीजलधौ नभोगते॥
MSS_5793 इतस्ततो वान्ति विशिष्य यस्यां वाताः शकृद्वेश्मविहारविस्राः। सा वर्ण्यते रौरवराजधानी केन प्रतोली मनसाप्यगम्या॥
MSS_5794 इतस्ततोऽस्मिन् विलसन्ति मेरोः समानवप्रे मणिसानुरागाः। स्त्रियश्च पत्यौ सुरसुन्दरीभिः समा नवप्रेमणि सानुरागाः॥
MSS_5795 इतस्तावन् नेत्रे वलय मलयाद्रे निधिरपाम् अपारस्त्वत्पादप्रणयपरतन्त्रो निवसति। अथात्मानं किं न स्मरसि कुलशैलं किमयशः- पताका सर्पौघैः प्रतिशिखरिशाखासु वहसि॥
MSS_5796 इतस् त्रसद्विद्रुतभूभृदुज्झिता प्रियाथ दृष्टा वनमानवीजनैः। शशंस पृष्टाद्भुतमात्मदेशजं शशित्विषः शीतलशीलतां किल॥
MSS_5797 इति कृतवचनायाः कश्चिदभ्येत्य बिभ्यद् गलितनयनवारेर्याति पादावनामम्। करुणमपि समर्थं मानिनां मानभेदे रुदितमुदितमस्त्रं योषितां विग्रहेषु॥
MSS_5798 इति क्षितीशो नवतिं नवाधिकां महाक्रतूनां महनीयशासनः। समारुरुक्षुर्दिवमायुषः क्षये ततान सोपानपरंपरामिव॥
MSS_5799 इति गदन्तमनन्तरमङ्गना भुजयुगोन्नमनोच्चतरस्तनी। प्रणयिनं रभसादुदरश्रिया वलिभयालिभयादिव सस्वजे॥
MSS_5800 इति गदितवती रुषा जघान स्फुरितमनोरमपक्ष्मकेशरेण। श्रवणनियमितेन कान्तमन्या सममसिताम्बुरुहेण चक्षुषा च॥
MSS_5801 इति गन्तुमिच्छुमभिधाय पुरः क्षणदृष्टिपातविकसद्वदनाम्। स्वकरावलम्बनविमुक्तगलत्- कलकाञ्चि कांचिदरुणत् तरुणः॥
MSS_5802 इति गुह्यतमं शास्त्रम् इदमुक्तं मयानघ। एतद् बुद्ध्वा बुद्धिमान् स्यात् कृतकृत्यश्च भारत॥
MSS_5803 इति जगति न रक्षितुं समर्थः क्वचिदपि कश्चिदपि प्रसह्य नारीम्। अवति तु सततं विशुद्ध एकः कुलयुवतीं निजसत्त्वपाशबन्धः॥
MSS_5804 एवं चेर्ष्या नाम दुःखैकहेतुर् मोघः पुंसां द्वेषदायी परेषाम्। योऽयं मा भूद् रक्षणायाङ्गनानाम् अत्यौत्सुक्यं प्रत्युतासां तनोति॥
MSS_5805 इति तत्त्वधियः परिचिन्त्य बुधाः सकलस्य जनस्य विनश्वरताम्। न मनागपि चेतसि संदधते शुचमङ्गयशःसुखनाशकराम्॥
MSS_5806 इति देव भवत्युदारसत्त्वो दृढभक्तश्च विलासिनीजनोऽपि। अवरोधसमो महीपतीनां किमुतान्यः कुलजः पुरन्ध्रिलोकः॥
MSS_5807 इति देव सदैव हास्यभावं परिभावे च जनस्य निन्द्यतां च। विपदास्पदतां च यान्ति मूढा इह सन्तस् तु भवन्ति पूजनीयाः॥
MSS_5808 इति द्विकृत्वः शुचिमृष्टभोजिनां दिनानि तेषां कतिचिन् मुदा ययुः। द्विरष्टसंवत्सरवारसुन्दरी- परीष्टिभिस् तुष्टिमुपेयुषां निशि॥
MSS_5809 इति धर्मतरोर्मूलम् अशुद्धं यस्य मानसम्। शुद्धं यस्य च तद्रूपं फलं तस्य न संशयः॥
MSS_5810 इति निखिलमुदारमर्थसार्थ- प्रणिहितमेकमिहेव खड्गशास्त्रे। गिरिशमतमिदं निषेव्य चक्रे क्षितिपतिमन्त्रिसमूहचक्रवर्ती॥
MSS_5811 इति नेत्रादिविकारैर् वशमुपनीतं प्रलीनधैर्याङ्गम्। मारग्रहाभिभूतं परिमृष्टप्राङ्निराकृतिस्मरणम्॥
MSS_5812 प्रादुर्भूतरिरंसं क्षणे क्षणे जघनदेशगतदृष्टिम्। पक्वाम्रमिव विमोक्ष्यसि पूर्ववदाचूष्य निःशेषम्॥
MSS_5813 इति पथि विनिवेशितात्मनो रिपुरपि गच्छति साधु मित्रताम्। तदवनिपतिमत्सरादृते विनयगुणेन जगद् वशं नयेत्॥
MSS_5814 इति परिगणितार्थः शास्त्रमार्गानुसारी नियमयति यतात्मा यः प्रजा दण्डनीत्या। अपुनरपगमाय प्राप्तमार्गप्रचारा सरित इव समुद्रं संपदस्तं विशन्ति॥
MSS_5815 इति परिणयमित्थं यानमेकत्र याने दरचकितकटाक्षप्रेक्षणं चानयोस् ततत्। दिवि दिविषदधीशाः कौतुकेनावलोक्य प्रणिदधुरिव गन्तुं नाकमानन्दसान्द्राः॥
MSS_5816 इति पूर्वकर्मनियतं भवितव्यं जगति यस्य जन्तोर्यत्। तदयत्नेन स पुरतः पतितं प्राप्नोत्यसाध्यमपि॥
MSS_5817 इति प्रकुपितोरगप्रमुखभङ्गुरां सर्वदा निधाय निजचेतसि प्रबलदुःखदां संसृतिम्। विमुञ्चत परिग्रहग्रहमनार्जवं सज्जना यदीच्छत सुखामृतं रसितुमस्तसर्वाशुभम्॥
MSS_5818 इति प्रवीरे सुभगे च सत्यतो विवेकिनीनामपि देव योषिताम्। चलं मनो धावति यत्र कुत्रचिद् विशुद्धसत्त्वा विरलाः पुनः स्त्रियः॥
MSS_5819 इति प्रिये पृच्छति मानविह्वला कथंचिदन्तर्धृतबाष्पगद्गदम्। न किंचिदित्येव जगाद यद् वधूः कियन् न तेनैव तयास्य वर्णितम्॥
MSS_5820 इति बहुभिरुपायैः कुट्टनी कामुकानां कृतसुकृतविहीना वञ्चनां सा कृतघ्ना (?)। वनभुवि मृगबन्धं हन्त पश्यन्ति नित्यं तदपि हरिणशावाः कूटपाशं विशन्ति॥
MSS_5821 इति मदमदनाभ्यां रागिणः स्पष्टरागान् अनवरतरतश्रीसङ्गिनस् तानवेक्ष्य। अभजत परिवृत्तिं साथ पर्यस्तहस्ता रजनिरवनतेन्दुर्लज्जयाधोमुखीव॥
MSS_5822 इति मुषितधियः श्रिया प्रयान्त्या रभसवशादविचिन्त्य दग्धभूपाः। बलभरबहुमानतः पतङ्ग- व्रतमुपयान्ति परप्रतापदीपे॥
MSS_5823 इति यस्मादुभौ लोकौ धारयत्यात्मवान् नृपः। प्रजानां च ततः सम्यग् दण्डं दण्डीव धारयेत्॥
MSS_5824 इति रतिसमयोपदेशयुक्त्या रतगुरुदर्शितया पुरंध्रिलोकः। निजपरपरभागवृत्तिमौज्झीत् स्मरपरमाद्वयभूमिकानिलीनः॥
MSS_5825 इति राजगुणानेतान् यथोक्तान् योऽनुतिष्ठति। अनुभूयेह भद्राणि प्रेत्य स्वर्गे महीयते॥
MSS_5826 इति राज्यकलत्रमित्रपुत्रान् गृहधामं च तृणाय मन्यमानः। गुरुसत्त्वरजस्तमः कलङ्कां प्रकृतिं हातुमगाद् वनं नरेन्द्रः॥
MSS_5827 इति वचनं भूमिपतेः श्रुत्वा मन्त्री विहस्य सासूयः। तमुवाच कस्य राजन् वेश्याचरितेऽस्ति विश्वासः॥
MSS_5828 इति वदति सखीजने निमीलद्- द्विगुणितसान्द्रतराक्षिपक्ष्ममाला। अपतदलिभयेन भर्तुरङ्कं भवति हि विक्लवता गुणोऽङ्गनानाम्॥
MSS_5829 इति वदति सखीजनेऽनुरागाद् दयिततमामपरश् चिरं प्रतीक्ष्य। तदनुगमवशादनायतानि न्यधित मिमान इवावनीं पदानि॥
MSS_5830 इति विरचितबन्धा पद्धतिर्या मयेयं सकलगुणिगणानां प्रीतये सास्तु नित्यम्। विपुलविमलदीव्यत्सत्कलानां निधानं तरुणतरणिरुद्धा विद्विषत्कौशिकानाम्॥
MSS_5831 इति विस्मृतान्यकरणीयमात्मनः सचिवावलम्बितधुरं धराधिपम्। परिवृद्धरागमनुबन्धसेवया मृगया जहार चतुरेव कामिनी॥
MSS_5832 इति शासति सेनान्यां गच्छतस् ताननेकधा। निषिध्य हसता किंचित् तस्थे तत्रान्धकारिणा॥
MSS_5833 इति संसारदुःखार्कतापतापितचेतसाम्। विमुक्तिपादपच्छायाम् ऋते कुत्र सुखम् नृणाम्॥
MSS_5834 इति सशरीरया क्षणमिव क्षणदाः क्षपयन् सह विशरीरया दयितया विरसान् दिवसान्। दिनरजनीविहारविपरीतमहं चरितै रथचरणाह्वयस्य चरितानि विडम्बितवान्॥
MSS_5835 इति स्त्रियो देवि महाकुलोद्गताः विशुद्धधीरैश् चरितैरुपासते। सदैव भर्तारमनन्यमानसाः पतिः सतीनां परमं हि दैवतभ्॥
MSS_5836 इति स्फुटं तद्वचसस्तयादरात् सुरस्पृहारोपविडम्बनादपि। कराङ्कसुप्तैककपोलकर्णया श्रुतं च तद्भाषितमश्रुतं च तत्॥
MSS_5837 इति स्मरः शीघ्रमतिश् चकार तं वधूं च रोमाञ्चभरेण कर्कशौ। स्खलिष्यति स्निग्धतनुः प्रियादियं म्रदीयसी पीडनभीरुदोर्युगात्॥
MSS_5838 इति स्म राजा नयवर्त्मना व्रजन् समुद्यमी मण्डलशुद्धिमाचरेत्। विराजते साधु विशुद्धमण्डलः शरच्छशीव प्रतिरञ्जयन् प्रजाः॥
MSS_5839 इति स्म राजा विनयं नयान्वितो निषेवमाणो नरदेवसेवितम्। पदं समाक्रामति भास्वरं श्रियः शिरो महारत्नगिरेरिवोन्नतम्॥
MSS_5840 इतिहासपुराणानि शृणुयात् तदनन्तरम्। भुक्तवान् विहरेच् चैव स्त्रीभिरन्तःपुरे सह॥
MSS_5840A ईतिहासपुराणाभ्यां वेदं समुपबृंहयेत्। बिभेत्यल्पश्रुताद् वेदो मामयं प्रचरिष्यति॥
MSS_5841 इतिहासोत्तमादस्माज् जायन्ते कविबुद्धयः। पञ्चभ्य इव भूतेभ्यो लोकसंविधयस् त्रयः॥
MSS_5842 इतीरयित्वा विरतां स तां पुनर् गिरानुजग्राहतरां नराधिपः। विरुत्य विश्रान्तवतीं तपात्यये घनाघनश् चातकमण्डलीमिव॥
MSS_5843 इतीष्टमप्यनिष्टाय जायतेऽविधिना कृतम्। तस्मान् न विधिमुत्सृज्य प्राज्ञः कुर्वीत किंचन। अप्रेक्षापूर्वकारी च निन्द्यतेऽवद्यकृत् क्षणात्॥
MSS_5844 इतो गङ्गाभङ्गा घटिततटभङ्गा पुनरितो दवज्वाला ज्वालाज्वलिततरुमाला वनभुवः। सरंहः सिंहोऽग्रे ध्वनति मम हंहो न हि गतिर् विना दैवं दैवं हरिणशिशुरेवं प्रलपति॥
MSS_5845 इतो दावज्वालः स्थलभुव इतो जालजटिला इतो व्याधो धावत्ययमनुपदं वक्रितधनुः। इतोऽप्यग्रे तिष्ठत्ययमजगरो विस्तृतमुखः क्व यायात् किं कुर्यान् मृगशिशुरयं दैववशगः॥
MSS_5846 इतो न किंचित् परतो न किंचिद् यतो यतो यामि ततो न किंचित्। विचार्यमाणं हि जगन् न किंचित् स्वात्मावबोधादधिकं न किंचित्॥
MSS_5847 इतो भ्रष्टस् ततो भ्रष्टः परमेकान्तिवेषभाक्। न सम्सारसुखं तस्य नैव मुक्तिसुखं भवेत्॥
MSS_5848 इतो मृत्युरितो व्याधिर् इतो विपदितो जरा। चतुरङ्गा तुल्यबला हन्ति लोकमनित्यता॥
MSS_5849 इतो विद्युत्पुञ्जस्फुरितमसकृद् भावयतु माम् इतः केकानेका हरतु हृदयं निर्दयमिदम्। इतः कामो वामः प्रहरतु मुहुः पुङ्खितशरो गतासि त्वं दूरे चपलनयने प्रेयसि यतः॥
MSS_5850 इतो विद्युद्वल्लीविलसितमितः केतकतरु- स्फुरद्गन्धः प्रोद्यज्जलदनिनदस्फूर्जितमितः। इतः केकिक्रीडाकलकलरवः पक्ष्मलदृशां कथं यास्यन्त्येते विरहदिवसाः संभृतरसाः॥
MSS_5851 इतो विपिनपङ्क्तयस् तिलकिता रसालाङ्कुरैर् मरुन्मलयभूरितः कलमितः पिकीनां रुतम्। इतश्च नवचम्पकैः सुरभिताः समन्ताद् दिशस् तदद्य मयि तां विना भजतु घस्मरत्वं स्मरः॥
MSS_5852 इतो हास्यतरं लोके किंचिदन्यन् न विद्यते। यत् तु दुर्जन इत्याह सज्जनं दुर्जनः स्वयम्॥
MSS_5853 इत्थं कविकुटुम्बस्य वचांसि विचिनोति यः। अनिद्धवचनस्यापि तस्य वश्या सरस्वती॥
MSS_5854 इत्थं केलिततीर्विहृत्य यमुनाकूले समं राधया तद्रोमावलिमौक्तिकावलियुगे वेणीभ्रमं बिभ्रति। तत्राह्लादिकुचप्रयागफलयोर्लिप्सावतोर्हस्तयोर् व्यापाराः पुरुषोत्तमस्य ददतु स्फीतं मुदां संपदम्॥
MSS_5855 इत्थं क्रियासु निवसन्त्यपि यासु तासु पुंसां श्रियः प्रबलसत्त्वबहिष्कृतासु। एवं च साहसधनेष्वथ बुद्धिमत्सु संतुष्य दाननिरताः क्षितिपा भवन्ति॥
MSS_5856 इत्यैहिकेन च पुरा विहितेन चापि स्वेनैव कर्मविभवेन शुभाशुभेन। शश्वद् भवेत् तदनुरूपविचित्रभोगः सर्वो हि नाम ससुरासुर एष सर्गः॥
MSS_5857 इत्थं चोपार्जितो यत्नाद् गुणोऽपि विधुरे विधौ। संपत्तये न न परं जायते तु विपत्तये॥
MSS_5858 मूले ह्यविकृते सदा सिक्ते प्रज्ञानवारिणा। नयालवालः फलति प्रायः पौरुषपादपः॥
MSS_5859 इत्थं तल्पतलाधिरोहणमियं पर्णार्पणप्रक्रिया शय्याया वचनक्रमस्य दयितस्यैवंविधाराधना। एवं केलिगृहोपदेहलि बलादानीयमाना मुहुश् चाटूक्तिप्रकरैश् चिरं नववधूरालीभिरध्याप्यते॥
MSS_5859A इत्थं तेन निरीक्षितं न च मयाप्येवं समालोकितस् तेनोक्तं सुभगेन तत्र न मया दत्तं वचो मन्दया। तत्सत्यं कथयालि किं स सुभगः कुप्येन् न मह्यं गत इत्युक्त्वा सुदृशा कयापि वलितग्रीवं दृशौ स्फारिते॥
MSS_5860 इत्थं दुरवधार्यैव स्त्रीचित्तस्य गतिः किल। अन्यासक्तिं च कुर्वन्ति म्रियन्ते च पतिं विना॥
MSS_5861 इत्थं धर्मार्जिता लक्ष्मीर् आसंतत्यनपायिनी। इतरा तु जलापाततुषारकणनश्वरी॥
MSS_5862 अतो यतेत धर्मेण धनमर्जयितुं पुमान्। राजा तु सुतरां येन मूलं राज्यतरोर्धनम्॥
MSS_5863 इत्थं वृढतरवामित- मनसां पुंसामसांप्रतं पुरतः। वेशविलासवतीनाम् अशरीरशरव्यथाकथनम्॥
MSS_5864 इत्थं नारीर्घटयितुमलं कामिभिः काममासन् प्रालेयांशोः सपदि रुचयः शान्तमानान्तरायाः। आचार्यत्वं रतिषु विलसन्मन्ममथश्रीविलासा ह्रीप्रत्यूहप्रशमकुशलाः शीधवश् चक्रुरासाम्॥
MSS_5865 इत्थं पशुपतिपेशल- पाशकलीलाप्रयुक्तवक्रोक्तेः। हर्षवशतरलतारकम् आननमव्याद् भवान्या वः॥
MSS_5866 इत्थं प्रज्ञैव नामेह प्रधानं लोकवर्तनम्। जीवत्यर्थदरिद्रोऽपि धीदरिद्रो न जीवति॥
MSS_5867 इत्थं फलति शुद्धेन सिक्तं संकल्पवारिणा। पुण्यबीजमपि स्वल्पं पुंसां कृषिकृतामिव॥
MSS_5868 तदेव दूषितं देवि दुष्टसंकल्पपाथसा। फलत्यनिष्टम् ... ... ... ...॥
MSS_5869 इत्थं मधूत्थं रसमुद्गिरन्ती तदोष्ठबन्दूकधनुर्विसृष्टा। कर्णात् प्रसूनाशुगपञ्चबाणी वाणीमिषेणास्य मनो विवेश॥
MSS_5870 इत्थं युक्तिमुपायानां कुर्वाणस्य चतुष्टयीम्। व्रजतीन्दुप्रभागौरं परैरक्षय्यतां यशः॥
MSS_5871 इत्थं विहृत्य वनिताभिरुदस्यमानं पीनस्तनोरुजघनस्थलशालिनीभिः। उत्सर्पितोर्मिचयलङ्घिततीरदेशम् औत्सुक्यनुन्नमिव वारि पुरः प्रतस्थे॥
MSS_5872 इत्थं सभापतिर्भूत्वा यः काव्यानि परीक्षते। यशस् तस्य जगद्व्यापि स सुखी तत्र तत्र च॥
MSS_5873 इत्थं समुत्थविरहानलतीव्रताप- संतापिताङ्ग करिपुङ्गव मुञ्च शोकम्। धात्रा स्वहस्तलिखितानि ललाटपट्टे को वाक्षराणि परिमार्जयितुं समर्थः॥
MSS_5874 इत्थं सुबुद्धिरल्पेन देव यत्नेन बोध्यते। न कृच्छ्रेणापि महता निर्विचारमतिः पुनः॥
MSS_5875 इत्थं स्वदुर्नयविपाकवशेन दिव्याः शापच्युता ह्यवतरन्ति मनुष्यलोके। भुक्त्वा फलं तदुचितं च निजां गतिं ते पूर्वार्जितेन सुकृतेन पुनः प्रयान्ति॥
MSS_5876 इत्थमाराध्यमानोऽपि क्लिश्नाति भुवनत्रयम्। शाम्येत् प्रत्यपकारेण नोपकारेण दुर्जनः॥
MSS_5877 इत्यगुह्यं निगूहन्ते गुह्यं प्रकटयन्ति च। मौर्ख्याभिमानेनादातुं मूर्खाः प्रत्ययमात्मनि॥
MSS_5878 इत्यङ्गैः संयुतः सर्वैर् देहिनो बालकाकृतिः। मातुराहाररसतो देहे गर्भोऽभिवर्धते॥
MSS_5879 इत्यज्ञानतमश्छन्नाः स्वदोषोन्मार्गगामिनः। अपुरस्कृतसच्छास्त्रदीपा भ्रश्यन्ति निश्चितम्॥
MSS_5880 इत्यनर्थाय शब्दैकपरो तात्पर्यविज् जडः। ... ... ... ... ... ...॥
MSS_5881 इत्यनुद्वेगशीला ये भव्या धैर्यावलम्बनाः। दूरभ्रष्टामपि निजां भूमिं संप्राप्नुवन्ति ते॥
MSS_5882 इत्यन्यदुपचारेण मित्रमन्यत् तु सत्यतः। तुल्येऽपि स्निग्धतायोगे तैलं तैलं घृतं घृतम्॥
MSS_5883 इत्यन्यरक्तचित्ता स्त्रीभुजङ्गी हन्त्यसंशयम्। ... ... ... ... ... ...॥
MSS_5884 इत्यबुद्धिधनाधाननिधानैर्विविधोदयैः। कूटपण्यैरसामान्यैस् तारुण्यमतिवाह्यते॥
MSS_5885 इत्यर्थलोभान् मिथ्यैव विज्ञानख्यापनेच्छवः। मूर्खाः पुत्रमपि घ्नन्ति न रज्येत् तेषु बुद्धिमान्॥
MSS_5886 इत्याख्याते पवनतनयं मैथिलीवोन्मुखी सा त्वामुत्कण्ठोच्छ्वसितहृदया वीक्ष्य संभाव्य चैव। श्रोष्यत्यस्मात् परमवहिता सौम्य सीमन्तिनीनां कान्तोदन्तः सुहृदुपनतः संगमात् किंचिदूनः॥
MSS_5887 इत्यादिगुणसंपन्ने लोकयात्राविदि स्थिरे। निर्वृतः पितरीवास्ते यत्र लोकः स पार्थिवः॥
MSS_5888 इत्यादि दूष्यान् संदूष्य प्रजानामभिवृद्धये। विनयञ् श्रियमुत्कर्षं राजा शल्यं समुद्धरेत्॥
MSS_5889 इत्युक्तवत्या यदलोपि लज्जा सानौचिती चेतसि नश् चकास्तु। स्मरस् तु साक्षी तददोषतायाम् उन्माद्य यस् तत्तदवीवदत् ताम्॥
MSS_5890 इत्युद्गते शशिनि पेशलकान्तदूती- संलापसंचलितलोचनमानसाभिः। अग्राहि मण्डनविधिर्विपरीतभूषा- विन्यासहासितसखीजनमङ्गनाभिः॥
MSS_5891 इत्येतत् तपसो देवा महाभाग्यं प्रचक्षते। सर्वस्यास्य प्रपश्यन्तस् तपसः पुण्यमुद्भवम्॥
MSS_5892 इत्येताः कुटिलतराः क्रूराचारा गतत्रपाश् चपलाः। यो नाम वेत्ति रामाः स स्त्रीभिर्णैव वञ्च्यते मतिमान्॥
MSS_5893 इत्येवं बहुहृदया बहुजिह्वा बहुकराश् च बहुमायाः। तत्त्वेन सत्यरहिताः को जानाति स्फुटं वेश्याः॥
MSS_5894 इत्येवं योषितो राजन् भेदस्य व्यसनस्य च। पराभवस्य च पदं सेवेताशङ्कितोऽथ ताः॥
MSS_5895 इदं कविवरैर्नित्यम् आख्यानमुपजीव्यते। उदयप्रेप्सुभिर्भृत्यैर् अभिजात इवेश्वरः॥
MSS_5896 इदं किं ते न्यस्तं वलयिनि करे वक्त्रकमलं न युक्तः कोपोऽयं प्रणयिनि निरागस्यपि जने। ब्रुवाणे मय्येवं श्वसनविषमोत्कम्पितकुचं मृगाक्ष्यास् तत्कालं नयनजलमेवोत्तरमभूत्॥
MSS_5897 इदं किलाव्याजमनोहरं वपुस् तपःक्षमं साधयितुं य इच्छति। ध्रुवं स नीलोत्पलपत्रधारया समिल्लतां छेत्तुमृषिर्व्यवस्यति॥
MSS_5898 इदं कृतमिदं कार्यम् इदमन्यत् कृताकृतम्। एवमीहासुखासक्तं कृतान्तः कुरुते वशे॥
MSS_5899 इदं कृष्णं कृष्णं प्रियतम ननु श्वेतमथ किं गमिष्यामो यामो भवतु गमनेनाथ भवतु। पुरा येनैवं मे चिरमनुसृता चित्तपदवी स एवान्यो जातः सखि परिचिताः कस्य पुरुषाः॥
MSS_5900 इदं च त्वां सर्वपरं ब्रवीमि पुण्यं पदं तात महाविशिष्टम्। न जातु कामान् न भयान् न लोभाद् धर्मं त्यजेज् जीवितस्यापि हेतोः॥
MSS_5901 इदं ज्ञेयमिदं ज्ञेयम् इति यस् तृषितश् चरेत्। अपि कल्पसहस्रेषु नैव ज्ञेयमवाप्नुयात्॥
MSS_5902 इदं तत् कालिन्दीतटमिह हि कंसासुरभिदो यशः शृण्वद् वक्त्रं स्खलितकवलं गोकुलमभूत्। भ्रमाद् वेणुक्वाणप्रणयमसृणोत्तारमधुर- स्वराभिर्गोपीभिर्दिशि दिशि समुद्गीर्णमनिशम्॥
MSS_5903 इदं तत् स्नेहसर्वस्वं सममाढ्यदरिद्रयोः। अचन्दनमनौशीरं हृदयस्यानुलेपनम्॥
MSS_5904 इदं तावच् चित्रं यदवनितले पार्वणशशी कलङ्कादुन्मुक्तः किमपि च तदन्तर्विलसति। प्रवालं माणिक्यं कुवलयदलं मन्मथधनुर् मनोवीणावादध्वनिरिति महच्चित्रमधरम्॥
MSS_5905 इदं ते केनोक्तं कथय कमलातङ्कवदने यदेतस्मिन् हेम्नः कटकमिति धत्से खलु धियम्। इदं तद् दुःसाधाक्रमणपरमास्त्रं स्मृतिभुवा तव प्रीत्या चक्रं करकमलमूले विनिहितम्॥
MSS_5906 इदं त्विहोत्पातयुगं प्र्थिव्यां महाभयं शाकुनिका वदन्ति। यद् वायसो मैथुनसंनिविष्टो दृश्येत यद् वा धवलः कदाचित्॥
MSS_5907 इदं दूर्वाकाण्डद्युतिमुषि कपोले कतिपयैः श्रमाम्भोभिः कीर्णं सहजबकुलामोदसुभगम्। समाकाङ्क्षे ताम्राधरमनुमनुष्व प्रियतमे मनोज्ञं ते पातुं मुखकमलमाघ्रातुमथवा॥
MSS_5908 इदं नभसि भीषणभ्रमदुलूककोलाहले निशाचरविलासिनीनिवहदत्तनेत्रोत्सवे। परिस्फुरति निर्भरप्रचुरपङ्कमग्नोल्लसद्- वराहकुलमांसलं प्रबलबन्दमन्धं तमः॥
MSS_5909 इदं नासीन् न चोत्पन्नं न चासीन् न भविष्यति। तत् तद् ब्रह्मैव सद्रूपम् इदमित्थमवस्थितम्॥
MSS_5910 इदं नृपप्रार्थिभिरुज्झितोऽर्थिभिर् मणिप्ररोहेण विवृध्य रोहणः। कियद्दिनैरम्बरमावरिष्यते मुधा मुनिर्विन्ध्यमरुन्ध भूधरम्॥
MSS_5911 इदं परमसुन्दरं तनुपुरं कुरङ्गीदृशां निवार्य खलु शैशवं स्वयमनेन नीतं बलात्। तदागमनशङ्कया मकरकेतुना किं कृतं पयोधरधराधरौ त्रिवलिवाहिनीदुस्तरौ॥
MSS_5912 इदं प्रकृत्या विषयैर्वशीकृतं परस्परस्त्रीधनलोलुपं जगत्। सनातने वर्त्मनि साधुसेविते प्रतिष्ठते दण्डभयोपपीडितम्॥
MSS_5913 इदं प्रायो लोके न परिचितपूर्वं नयनयोर् न याच्ञा यत् पुंसः सुगुणपरिमाणं लघयति। विशद्भिर्विश्वात्मा स्ववपुषि बलिप्रार्थनकृते त्रपालीनैरङ्गैर्यदयमभवद् वामनतनुः॥
MSS_5914 इदं मघोनः कुलिशं धारासंनिहितानलम्। स्मरणं यस्य दैत्यस्त्रीगर्भपाताय कल्पते॥
MSS_5915 इदं मदं चन्द्रमसः समन्ताद् अस्मत्सपत्नस्य हरिष्यतीति। यस्मिन् पुरन्ध्रीवदनस्यलक्ष्मीं निजां व्यधुः प्राभृतमम्बुजानि॥
MSS_5916 इदं युगसहस्रेषु भविष्यदभवद् दिनम्। तदप्यद्यत्वमापन्नं का कथा मरणावधेः॥
MSS_5917 इदं लब्धमिदं नष्टम् इदं लप्स्ये मनोरथम्। इदं चिन्तयतामेव जीर्णमायुः शरीरिणाम्॥
MSS_5918 इदं वक्त्रं साक्षाद् विरहितकलङ्कः शशधरः सुधाधाराधारश् चिरपरिणतं बिम्बमधरः। इमे नेत्रे रात्रिंदिवमधिकशोभे कुवलये तनुर्लावण्यानां जलधिरवगाहे सुखतरः॥
MSS_5919 इदं विश्वं कुटुम्बो न इति येषां सुनिश्चयः। ते शान्ताः परमोदाराः केषां वन्द्या न साधवः॥
MSS_5920 इदं विश्वं पाल्यं विधिवदभियुक्तेन मनसा प्रियाशोको जीवं कुसुममिव घर्मो ग्लपयति। स्वयं कृत्वा त्यागं विलपनविनोदोऽप्यसुलभस् तदद्याप्युच्छ्वासो भवति ननु लाभो हि रुदितम्॥
MSS_5921 इदं व्योमसरोमध्ये भाति चन्द्रसितोत्पलम्। मलिनोऽन्तर्गतो यत्र कलङ्को भ्रमरायते॥
MSS_5922 इदं शरीरं पुरुषस्य मोहजं यथा पृथग् भौतिकमीयते गृहम्। यथौदकैः पार्थिवतैजसैर्जनः कालेन जातो विकृतो विनश्यति॥
MSS_5923 यथानलो दारुषु भिन्न ईयते यथानिलो देहगतः पृथक् स्थितः। यथा नभः सर्वगतं न सज्जते तथा पुमान् सर्वगुणाश्रयः परः॥
MSS_5924 इदं शरीरं श्लथसंधि जर्जरं पतत्यवश्यं परिणामदुर्वहम्। किमौषधं पृच्छसि मूढ दुर्मते निरामयं कृष्णरसायनं पिब॥
MSS_5925 इदं शीतं पाथः पिबत पथिका मुञ्चत मनाक् पथः श्रान्तिं कान्तास्मृतिजनितचिन्ताद्विगुणिताम्। इति स्फीतापाङ्गं मृदुमधुरवाग्भङ्गिहसितं प्रपापालीमाला हरति तरुणानां पथि गतिम्॥
MSS_5926 इदं स्वजनदेहजातनयमातृभार्यामयं विचित्रमिह केनचिद् रचितमिन्द्रजालं ननु। क्व कस्य कथमत्र को भवति तत्त्वतो देहिनः स्वकर्मवशवर्तिनस् त्रिभुवने निजो वा परः॥
MSS_5927 इदं स्वस्त्ययनं श्रेष्ठम् इदं बुद्धिविवर्धनम्। इदं यशस्यं सततम् इदं निःश्रेयसं परम्॥
MSS_5928 इदं हि पुंसस् तपसः श्रुतस्य वा स्विष्टस्य सूक्तस्य च बुद्धदत्तयोः। अविच्युतोऽर्थः कविभिर्निरूपितो यदुत्तमश्लोकगुणानुवर्णनम्॥
MSS_5929 इदं हि प्राणयशसं क्रयविक्रयपत्तनम्। स्वामिसत्कारशल्यानाम् अत्रैवोद्धरणी क्रिया॥
MSS_5930 इदं हि माहात्म्यविशेषसूचकं वदन्ति चिह्नं महतां मनीषिणः। मनो यदेषां सुखदुःखसंभवे प्रयाति नो हर्षविषादवश्यताम्॥
MSS_5931 इदं हि वैदग्ध्यरहस्यमुत्तमं पठेन् न सूक्तिं कविमानिनः पुरः। न केवलं तां न विभावयत्यसौ स्वकाव्यबन्धेन विनाशयत्यपि॥
MSS_5932 इदमनन्यपरायणमन्यथा हृदयसंनिहिते हृदयं मम। यदि समर्थयसे मदिरेक्षणे मदनबाणहतोऽस्मि हतः पुनः॥
MSS_5933 इदमनुचितमक्रमश् च पुंसां यदिह जरस्यपि मान्मथो विकारः। यदपि च न कृतं नितम्बिनीनां स्तनपतनावधि जीवितं रतं वा॥
MSS_5934 इदमनुदितहोतुः कोऽपि होमावसान- ज्वलदनलमवादीत् कुण्डमाखण्डलस्य। मणिघटमभिषेके प्रातरस्योचुरेके कलितकिरणतोयं मण्डलं चण्डभासः॥
MSS_5935 इदमन्तरमुपकृतये प्रकृतिचला यावदर्थिसंपदियम्। विपदि नियतोदयायां पुनरुपकर्तुं कुतोऽवसरः॥
MSS_5936 इदमन्धं तमः कृत्स्नं जायेत भुवनत्रयम्। यदि शब्दाह्वयं ज्योतिर् आ संसारान् न दीप्यते॥
MSS_5937 इदमन्यच् च देवर्षे रहस्यं सर्वयोषिताम्। दृष्ट्वैव पुरुषं हृद्यं योनिः प्रक्लिद्यते स्त्रियाः॥
MSS_5938 इदमपटु कपाटं जर्जरः पञ्जरोऽयं विरमति न गृहेऽस्मिन् क्रूरमार्जारयात्रा। शुक मुकुलितजिह्वं स्थीयतां किं वचोभिस् तव वचनविनोदे नादरः पामराणाम्॥
MSS_5939 इदमपरमद्भुततमं युवतिसहस्रैर्विलुप्यमानस्य। वृद्धिर्भवति न हानिर् यत् तव सौभाग्यकोषस्य॥
MSS_5940 इदमपास्य विरागि परागिणीर् अलिकदम्बकमम्बुरुहां ततीः। स्तनभरेण जितस्तबकानमन्- नवलते वलतेऽभिमुखं तव॥
MSS_5941 इदमप्रतिमं पश्य सरः सरसिजैर्वृतम्। सखे मा जल्प नारीणां नयनानि दहन्ति माम्॥
MSS_5942 इदममृतममेयं सेयमानन्दसिन्धुर् मधुमधुरमपीदं किंचिदन्तर्धुनोति। यदयमुदयलीलीलालसानां वधूनां रतिविनिमयभाजां केलिभिर्याति कालः॥
MSS_5943 इदमम्लानमानाया लग्नं स्तनतटे तव। छाद्यतामुत्तरीयेण नवं नखपदं सखि॥
MSS_5944 इदमयुक्तमहो महदेव यद् वरतनोः स्मरयत्यनिलोऽन्यदा। स्मृतसयौवनसोष्मपयोधरान् सतुहिनस् तु हिनस्तु वियोगिनः॥
MSS_5945 इदमशिशिरैरन्तस्तापाद् विवर्णमणीकृतं निशि निशि भुजन्यस्तापाङ्गप्रसारिभिरश्रुभिः। अनभिलुलितज्याघाताङ्कं मुहुर्मणिबन्धनात् कनकवलयं स्रस्तं स्रस्तं मया प्रतिसार्यते॥
MSS_5946 इदमसुलभवस्तुप्रार्थनादुर्निवारं प्रथममपि मनो मे पञ्चबाणः क्षिणोति। किमुत मलयवातोन्मूलितापाण्डुपत्रैर् उपवनसहकारैर्दर्शितेष्वङ्कुरेषु॥
MSS_5947 इदमस्खलितं धारय वारय परुषाक्षरा वाचः। एकः सकलजनानां जगति रिपुः परुषवाक् पुरुषः॥
MSS_5948 इदमहं करुणामृतसागरं शशिकिशोरशिरोमणिमर्थये। व्रजतु जन्मनि जन्मनि मे वपुर् भवदुपासनसाधनतामिति॥
MSS_5949 इदमाभाति गगने भिन्दानं संततं तमः। अमन्दनयनानन्दकरं मण्डलमैन्दवम्॥
MSS_5950 इदमिदमिति भूरुहां प्रसूनैर् मुहुरतिलोभयता पुरःपुरोऽन्या। अनुरहसमनायि नायकेन त्वरयति रन्तुमहो जनं मनोभूः॥
MSS_5951 इदमिदमिति सम्यक् कर्मणा योजनीयं नियतमिति विचिन्त्य प्रापयेदीहमानः। सुनयपिहितरन्ध्रः प्राकृतो यस्य वर्गः क्षितिपतिरुपभुङ्क्ते स त्रिवर्गं चिराय॥
MSS_5952 इदमुच्छ्वसितालकं मुखं तव विश्रान्तकथं दुनोति माम्। निशि सुप्तमिवैकपङ्कजं विरताभ्यन्तरषट्पदस्वनम्॥
MSS_5953 इदमुद्दिश्य वयस्याः स्वसमीहितदैवतं नमत। यमुनैव जानुदघ्नी भवतु न वा नाविकोऽस्त्वपरः॥
MSS_5954 इदमुपहितसूक्ष्मग्रन्थिना स्कन्धदेशे स्तनयुगपरिणाहाच्छादिना वल्कलेन। वपुरभिनवमस्याः पुष्यति स्वां न शोभां कुसुममिव पिनद्धं पाण्दुपत्रोदरेण॥
MSS_5955 इदमुभयभित्तिसंतत- हारगुणान्तर्गतैककुचमुकुलम्। गुटिकाधनुरिव बाला- वपुः स्मरः श्रयति कुतुतेन॥
MSS_5956 इदमेतत् करिष्यामि तत एतद् भविष्यति। संकल्पः क्रियते योऽयं न तं मृत्युः प्रतीक्षते॥
MSS_5957 इदमेव कलेरस्य मदविस्फूर्जितं महत्। यन् मे मनोरथावाप्तिः न रामभजनादपि॥
MSS_5958 इदमेव नरेन्द्राणां स्वर्गद्वारमनर्गलम्। यदात्मनः प्रतिज्ञा च प्रजा च परिपाल्यते॥
MSS_5959 इदमेव परं मौर्ख्यम् उपायैस्त्रिभिरुज्झितम्। पराक्रमन्ते युद्धेषु सममेवोभये भटाः॥
MSS_5960 इदमेव महद् धैर्यं धीराणां सुतपस्विनाम्। विघ्नवन्त्यपि संप्राप्य यद् विघ्नैर्न विहन्यते॥
MSS_5961 इदमेव हि जन्मफलं जीवितफलमेतदेव यत् पुंसाम्। लटहनितम्बवतीजन- संभोगसुखेन याति तारुण्यम्॥
MSS_5962 इदमेव हि निर्णीतं पैशुन्याद् दुःखसंगमः। अन्यार्थं खनतो गर्तं कूपे पातः सुनिश्चितः॥
MSS_5963 इदमेव हि पाण्डित्यं चातुर्यमिदमेव हि। इदमेव सुबुद्धित्वम् आयादल्पतरो व्ययः॥
MSS_5964 इदमेव हि पाण्डित्यम् इयमेव कुलीनता। अयमेव परो धर्म आयादल्पतरो व्ययः॥
MSS_5965 इदानीं तीव्राभिर्दहन इव भाभिः परिगतो ममाश्चर्यं सूर्यः किमु सखि रजन्यामुदयते। अयं मुग्धे चन्द्रः किमिति मयि तापं प्रकटयत्य् अनाथानां बाले किमिह विपरीतं न भवति॥
MSS_5966 इदानीं तु मया ज्ञातं त्यागान् नास्ति परं सुखम्। नास्ति विद्यासमं चक्षुर् नास्ति चक्षुःसमं बलम्॥
MSS_5967 इदानीं प्लक्षाणां जठरदलविश्लेषचतुरः शिखानामाबन्धः स्फुरति शुकचञ्चूपुटनिभः। ततः स्त्रीणां हन्त क्षममधरकान्तिं कलयितुं समन्तान् निर्याति स्फुटसुभगरागं किसलयम्॥
MSS_5968 इदानीं वंशीनां शबरमिथुनोच्छृङ्खलरहः- क्रियासख्येनालं गिरिवनसरिद्ग्रामसुहृदाम्। स्फुरल्लोमश्यामच्छगलशिशुकर्णप्रतिसम- च्छदाग्राभिस् त्वग्भिर्वलयितकरीरास् तटभुवः॥
MSS_5969 इदानीं सन्तु काव्यानि बहूनि जगतीतले। यदादर्शमयं काव्यम् आद्यं तत् तु तदेव हा॥
MSS_5970 इदानीमङ्गमक्षालि रचितं चानुलेपनम्। इदानीमेव ते कृष्ण धूलीधूसरितं वपुः॥
MSS_5971 इदानीमर्घन्ति प्रथमकलमच्छेदमुदिता नवाग्रान्नस्थालीपरिमलमुचो हालिकगृहाः। उदञ्चद्दोर्वल्लीरणितवलयाभिर्युवतिभिर् गृहीतप्रोत्क्षिप्तभ्रमितमसृणोद्गीर्णमुशलाः॥
MSS_5972 इनः स एव सेव्यो यः स्वालोकेन सुधामुचा। द्विजेन्द्रमण्डलं क्षीणं समग्रयति संपदा॥
MSS_5973 इन्दिन्दिरैर्निर्भरगर्भमीषद्- उन्मेषवच्चम्पकपुष्पमासीत्। हिरण्मयं शासनलेखहेतोः सज्जं मषीभाण्डमिव स्मरस्य॥
MSS_5974 इन्दिन्दिरो मरन्दे विमुखो यदि किं नु मधुनि माहात्म्यम्। रसिको वाञ्छति नो चेत् रागाधरबिम्बमस्य को भूमा (?)॥
MSS_5975 इन्दीवरं लोचनयोस् तुलायै निर्माय यत्नेन विधिः कदाचित्। अतुल्यतां वीक्ष्य ततो रजांसि निक्षिप्य चिक्षेप स पङ्कमध्ये॥
MSS_5976 इन्दीवरदलश्यामम् इन्दिरानन्दकन्दलम्। वन्दारुजनमन्दारं वन्देऽहं यदुनन्दनम्॥
MSS_5977 इन्दीवरश्यामतनुर्नृपोऽसौ त्वं रोचनागौरशरीरयष्टिः। अन्योन्यशोभापरिवृद्धये वां योगस् तडित्तोयदयोरिवास्तु॥
MSS_5978 इन्दीवरस्यान्तरमेतदस्या नेत्रोत्पलस्यापि यतो हिमांशोः। त्विषोऽपि नैकं सहते मुखाख्यम् आक्रम्य तस्थावपरं शशाङ्कम्॥
MSS_5979 इन्दीवराक्षि तव तीव्रकटाक्षबाण- पातव्रणे द्वितयमौषधमेव मन्ये। एकं तवाधरसुधारसपानमन्यद् उत्तुङ्गपीनकुचकुङ्कुमपङ्कलेपः॥
MSS_5980 इन्दीवराक्ष्याः स्फुटविद्रुमोष्ठ्याः संकेतमुद्दिश्य वने चरन्त्याः। चौरैः समस्ताभरणानि हृत्वा नासामणिर्नोऽपहृतः किमेतत्॥
MSS_5981 इन्दीवरेण नयनं मुखमम्बुजेन कुन्देन दन्तमधरं नवपल्लवेन। अङ्गानि चम्पकदलैः स विधाय वेधाः कान्ते कथं घटितवानुपलेन चेतः॥
MSS_5982 इन्दीवरोदरसहोदरमेदुरश्रीर् वासो द्रवत्कनकवृन्दनिभं दधानः। आमुक्तमौक्तिकमनोहरहारवक्षाः कोऽयं युवा जगदनङ्गमयं करोति॥
MSS_5983 इन्दुं कैरविणीव कोकपटलीवाम्भोजिनीवल्लभं मेघं चातकमण्डलीव मधुपश्रेणीव पुष्पव्रजम्। माकन्दं पिकसुन्दरीव रमणीवात्मेश्वरं प्रोषितं चेतोवृत्तिरियं सदा नृपवर त्वां द्रष्टुमुत्कण्ठते॥
MSS_5984 इन्दुं तण्डुलखण्डमण्डलरुचिं नित्योदितं जातुचिद् दर्शे मेघघरट्टघट्टनगलद्देहं विधत्ते विधिः। नूनं लोकहितेच्छया किरति यत् संतर्पणं सर्वतः शुभ्रादभ्रविशिष्टपिष्टरुचिरंभूमौ तुषारं दिवः॥
MSS_5985 इन्दुं निन्दति चक्रवाकयुगलं भासां निधिं कौशिकः स्वादुक्षीरमरोचकी सुकृतिनं पापी जडः पण्डितम्। त्यक्तं सर्वजनैः खलः कटुवचा ग्राम्यः पुमान् नागरं कः पैतामहगोलकेऽत्र निखिलैः संमानितो वर्तते॥
MSS_5986 इन्दुं निन्दति चन्दनं न सहते मल्लीस्रजं नेक्षते हारं द्वेष्टि सिताब्जमुज्झति बिसस्तोमं निगृह्णाति च। श्रीभूपाल महीधरेषु विपिनेष्वम्भोधितीरेषु च त्वत्कीर्तिस् त्वदरिप्रिया च विलसत्युच्चैः स्फुरत्पाण्डिमा॥
MSS_5987 इन्दुं निन्दति चन्दनं न सहते विद्वेष्टि पङ्केरुहं हारं भारमवैति नैव कुरुते कर्पूरपूरे मनः। स्वर्गङ्गामवगाहते हिमगिरिं गाढं समालिङ्गते यत्कीर्तिर्विरहातुरेव न मनागेकत्र विश्राम्यति॥
MSS_5988 इन्दुं निन्दति तस्करो गृहपतिं जारो सुशीलं खलः साध्वीमप्यसती कुलीनमकुलो जह्याज् जरन्तं युवा। विद्यावन्तमनक्षरो धनपतिं नीचश् च रूपोज्ज्वलं वैरूप्येण हतः प्रबुद्धमबुधोत्कृष्टं निकृष्टो जनः॥
MSS_5989 इन्दुं निन्दति पद्मखण्डकदलीतल्पं न वा मन्यते कर्पूरं किरति प्रयाति न रतिं प्रालेयधारागृहे। किं वान्यत् तव विप्रयोगशिखिना सा दह्यमाना मुहुस् त्वामन्तर्हृदयस्थितं दवभयान् नेत्राम्बुभिः सिञ्चति॥
MSS_5990 इन्दुं निन्दतु नाम वाथ नलिनीं निन्दन्तु चक्राह्वया नैवानेन सुधाकरस्य सुषमाहानिर्न वा दुर्यशः। एतेनैव कृतार्थतास्य जनता यन्मोदमालम्बते यज्ज्योत्स्नासु चिरं चकोरपरिषच् चञ्चूपुटं न्यस्यति॥
MSS_5991 इन्दुं मुखाद् बहुतृणं तव यद् गृणन्ति नैनं मृगस् त्यजति तन् मृगतृष्णयैव। अत्येति मोहमहिमा न हिमांशुबिम्ब- लक्ष्मीविडम्बिमुखि वित्तिषु पाशवीषु॥
MSS_5992 इन्दुं वेत्ति दिवाकरं मलयजं दावानलं मन्यते जानात्यम्बुजमुल्मुकं कलयति प्रालेयतल्पं चिताम्। हाराङ्गारकदर्थितेन मनसा सृष्टिं समस्तामिमां संप्रत्यग्निमयी न वेत्ति सुभगा त्यक्ता वराकी त्वया॥
MSS_5993 इन्दुः किं क्व कलङ्कः सरसिजमेतत् किमम्बु कुत्र गतम्। ललितसविलासवचनैर् मुखमिति हरिणाक्षि निश्चितं परतः॥
MSS_5994 इन्दुः प्रयास्यति विनङ्क्ष्यति तारकश्रीः स्थास्यन्ति लीढतिमिरा न मणिप्रदीपाः। अन्धं समग्रमपि कीटमणे भविष्यत्य् उन्मेषमेष्यति भवानपि दुरमेतत्॥
MSS_5995 इन्दुप्रभारसविदं विहगं विहाय कीरानने स्फुरसि भारति का रतिस् ते। आद्यं यदि श्रयसि जल्पतु कौमुदीनां गोविन्दराजवचसां च विशेषमेषः॥
MSS_5996 इन्दुबिम्बादिवोत्कीर्णं पद्मगर्भादिवोद्धृतम्। वदनं तव तन्वङ्गि विमृशद्भिर्विभाव्यते॥
MSS_5996A इन्दुभास्करयोर्यत्र नभःसंचारखिन्नयोः। पताकाः पवनाधूताः भजन्ते तालवृन्तताम्॥
MSS_5997 इन्दुमिन्दुमुखि लोकय लोकं भानुभानुभिरमुं परितप्तम्। वीजितुं रजनिहस्तगृहीतं तालवृन्तमिव नालविहीनम्॥
MSS_5998 इन्दुमिन्द्रदिगसूत सरस्वान् उत्तरङ्गभुजराजिरनृत्यत्। उज्जहर्ष झषकेतुरवापुः षट्पदाः कुमुदबन्धनमोक्षम्॥
MSS_5999 इन्दुमुखी कुमुदाक्षी रम्भोरू कमलचारुकरचरणा। अमृतद्रवलावण्या हृदयगता देवि किं दहसि॥
MSS_6000 इन्दुरिन्दुरिति किं दुराशया बिन्दुरेष पयसो विलोक्यते। नन्विदं विजयते मृगीदृशः श्यामकोमलकपोलमाननम्॥
MSS_6001 इन्दुर्मूर्ध्नि शिवस्य शैलदुहितुर्वक्रो नखाङ्कः स्तने देयाद् वोऽभ्युदयं द्वयं तदुपमामालम्बमानं मिथः। सम्वादः प्रणवेन यस्य दलता कायैकतायां तयोर् ऊर्ध्वद्वारविचिन्तितेन च हृदि ध्यातस्वरूपेण च॥
MSS_6002 इन्दुर्यत्र न निन्द्यते न मधुरं दूतीवचः श्रूयते नालापा निपतन्ति बाष्पकलुषा नोपैति कार्श्यं तनुः। स्वाधीनामनुकूलिनीं स्वगृहिणीमालिङ्ग्य यत् सुप्यते तत् किं प्रेम गृहाश्रमव्रतमिदं कष्टं समाचर्यते॥
MSS_6003 इन्दुर्यद्युदयाद्रिमूर्ध्नि न भवत्यद्यापि तन् मा स्म भून् नासीरेऽपि तमःसमुच्चयममूरुन्मूलयन्ति त्विषः। अप्यक्ष्णोर्मुदमुद्गिरन्ति कुमुदैरामोदयन्ते दिशः संप्रत्यूर्ध्वमसौ तु लाञ्छनमभिव्यङ्क्तुं प्रकाशिष्यते॥
MSS_6004 इन्दुर्लिप्त इवाञ्जनेन जडिता दृष्टिर्मृगीणामिव प्रम्लानारुणिमेव विद्रुमदलं श्यामेव हेमप्रभा। कार्कश्यं कलया च कोकिलवधूकण्ठेष्विव प्रस्तुतं सुन्दर्याः पुरतश्च हन्त शिखिनां बर्हाः सगर्हा इव॥
MSS_6005 इन्दुव्रतसहस्रं तु चरेद् यः कायशोधनम्। पिबेद् यश् चापि गङ्गाम्भः समौ स्यातां न वा समौ॥
MSS_6006 इन्दुस् त्वद्यशसा जितोऽवनिपते भासांनिधिस् तेजसा कन्दर्पो वपुषा सुधाजलनिधिर्वाचो विलासेन च। तथ्यं ते जयशीलमेतदधुना त्वद्दानमद्दैन्ययोर् मध्ये कं नु विजेष्यतीति विषये दोलायते मे मनः॥
MSS_6007 इन्दूदयश् चन्दनमिन्दुवक्त्रश् चैत्रस् तथा यस्य महाय संपत्। वपुश् च शृङ्गारमयं स मन्ये संतापकस् त्वं हरवह्नियोगात्॥
MSS_6008 इन्दोः कलाकलापेन पङ्क्तिक्रमनिवेशिना। सर्वदुःखापनोदाय बालकानां कृता भुजाः॥
MSS_6009 इन्दोः कान्तिं जडतरकरान् मत्तनागाद् गतिं वा त्रस्तान् नेत्रे हरसि हरिणात् तत्र किं नाम चित्रम्। एतच् चित्रं पुनरिह जगज्जैत्रकन्दर्पचाप- श्रीसर्वस्वं यदपहरसि प्रेयसि भ्रूविलासैः॥
MSS_6010 इन्दोः किं द्रुहिणस्य वा सुरपतेः किं वा कृतान्तस्य वा किं भूतेश दिशास्थि भूषणगणेश्वाकृष्य देयं मया। इत्थं मण्डनमन्दिरोदरचरव्याहारतो भीकरात् भीता यस्य सुराः प्रसाधनविधौ पायात् स वः शंकरः॥
MSS_6011 इन्दोः संक्षयरक्षिणाक्षतसुधा किं वेधसा निर्मिता किं धैर्यापहरा हरस्य विहिता कामेन कान्ता तनुः। किं तारुण्यवसन्तकान्तिललिता शृङ्गारसिक्ता लता किं लावण्यतरङ्गिणी पुनरियं जन्मान्तराप्ता रतिः॥
MSS_6012 इन्दोरगतयः पद्मे सूर्यस्य कुमुदेंऽशवः। गुणास् तस्य विपक्षेऽपि गुणिनो लेभिरेऽन्तरम्॥
MSS_6013 इन्दोरस्य त्रियामायुवतिकुचतटीचन्दनस्थासकस्य व्योमश्रीचामरस्य त्रिपुरहरजटावल्लरीकोरकस्य। कंदर्पक्षोणिपालस्फटिकमणिगृहस्यैतदाख ण्डलाशा- नासामुक्ताफलस्य स्थगयति जगतीं कोऽपि भासां विलासः॥
MSS_6014 इन्दोरिवास्य पुरतो यद् विमुखी सापवारणा भ्रमसि। तत् कथय किं नु दुरितं सखि त्वया छाययेव कृतम्॥
MSS_6015 इन्दोरेककलाया रुद्रेणोद्धृत्य मूर्धनि धृतायाः। स्थानमिव तुच्छमेतत् कलङ्करूपेण परिणमति॥
MSS_6016 इन्दोर्लक्ष्म त्रिपुरजयिनः कण्ठमूलं मुरारिर् दिङ्नागानां मदजलमसीभाञ्जि गण्डस्थलानि। अद्याप्युर्वीवलयतिलक श्यामलिम्नावलिप्तान्य् आभासन्ते वद धवलितं किं यशोभिस् त्वदीयैः॥
MSS_6017 इन्दोश् चन्दनबिन्दुनैव दशनच्छायं तदीयं मुखं चक्रं लोचनभल्लमार्जनविधौ शाणस्य तत् कुण्डलम्। भिन्नानां कुचकन्दरा स्मितसुधाकुल्येव मुक्तावली पादाब्जे ध्वनदिन्द्रनीलवलयं रोलम्बमालैव सा॥
MSS_6017A इन्दौ निन्द्या चकोरैरसमयति निशाजागरः पुण्डरीकैः भृङ्गैः शीधुन्यसङ्गः शरदि समधिका ग्लानिरिन्दीवरैश्च। भ्रूभङ्गे यस्य वैराकरयुवतिदृशामेकमेवोपमानं पश्याम्यश्रान्तबाष्पप्रकरमयझरीगूड् हचाराश् चमर्यः॥
MSS_6018 इन्द्रं द्व्यक्षधरं त्वमन्थमुदधिं पञ्चाननं पद्मजं सिन्धुं स्वादुजलं शिवं सितगलं कामं च सद्विग्रहम्। शैलान् पक्षधरांस् तथैव च हयांल् लक्ष्मीपतिं पिङ्गलं दृष्टं सर्वमिदं क्वचिन् न रघुराड्दत्तं स्वयं हारितम्॥
MSS_6019 इन्द्रं वै षण्ढमाहुर्मलिनमुडुपतिं माधवं गोपसूनुं व्यासं मत्सीतनूजं गतरसमुदधिं पावकं सर्वभक्षम्। वेश्यापुत्रं वसिष्ठं जनपदवचनैः पाण्डवाश् चान्यजाता इत्थं संचिन्त्य मह्यं कथय नरपते कस्य दोषा न सन्ति॥
MSS_6020 इन्द्रः प्रक्षुब्धचित्तो दिशि दिशि सकलान् दिक्पतीन् सावधानान् कुर्वन् वज्रास्त्रपाणिः सुरवरवलितां देवसेनां निगृह्य। स्वर्गद्वारे यदीयोद्धतबलिनिहतप्रौढढक्कानिनादं श्रुत्वातिष्ठत् प्रकम्पत्कुचकलशतटीकिन्नरीगीयमानः॥
MSS_6021 इन्द्रः प्रधानं दिवि दैवतेषु विप्रो मनुष्येषु नदीषु गङ्गा। गावः पशुष्वेषु धनेषु धान्यं सर्वत्र गात्रस्य शिरः प्रधानम्॥
MSS_6021A इन्द्रगोपकपरम्परा भृशं काननेषु शुशुभे विसर्पिणी। प्रावृषः सरभसागमाच् च्युता पद्मरागघटितेव कर्णिका॥
MSS_6022 इन्द्रगोपैर्बभौ भूमिर् निचितैव प्रवासिनाम्। अनङ्गबाणैर्हृद्भेदस्रुतलोहितबिन्दुभिः॥
MSS_6023 इन्द्रजिच् चण्डवीर्योऽसि नाम्नैव बलवानसि। धिक् धिक् प्रच्छन्नरूपेण युध्यसेऽस्मद्भयाकुलः॥
MSS_6024 इन्द्रनीलशुकपक्षकोमला शङ्खकुन्दकुमुदेन्दुसंनिभा। तप्तकाञ्चनविकासिचम्पक- स्पर्धिनी वसुमती प्रशस्यते॥
MSS_6025 इन्द्रस् त्वं नृप सुन्दरी तव शची पुत्रो जयन्तोपमो गेहं भाति च वैजयन्तसदृशं नागोऽभ्रमोर्वल्लभः। इत्थं बोधकरैरसत्यवचनैः स्वैरं स्तुतः स्वं हरिं वेत्ति प्रस्फुटविक्रमं स महिमा ज्ञेयो हरेर्मायिनः॥
MSS_6026 इन्द्रस्य वज्रेण हतो वृत्रासुरमहायशाः। मेदसा सर्वविच्छिन्नं तदर्थमुपलेपनम्॥
MSS_6027 इन्द्रस्यार्कस्य वायोश् च यमस्य वरुणस्य च। चन्द्रस्य च पृथिव्याश् च नृपः सप्तगुणो भवेत्॥
MSS_6028 इन्द्रात् प्रभुत्वं ज्वलनात् प्रतापं क्रोधो यमाद् वैश्रवणाच् च वित्तम्। पराक्रमं रामजनार्दनाभ्याम् आदाय राज्ञः क्रियते शरीरम्॥
MSS_6029 इन्द्राद्या लोकपाला हरिविधुतपना नागविद्याधराद्या द्वेष्याः सर्वेऽपि देवाः प्रिय तव वरदः कोऽस्ति वन्द्यो गरीयान्। श्रुत्वा वाचं प्रियाया इति दशमुखतः प्राह वाक्यं दशास्यः शूली शंभुः पिनाकी शिवभवपशुपः शर्व ईशश् च भर्गः॥
MSS_6030 इन्द्राद्यैः किं प्रदत्तं प्रदिशसि धवलं धाम धन्यं यदेभ्यो मह्यं यन् नापि धत्से तृणघटितकुटीं किं मया तेऽपराद्धम्। विश्वेभ्यो विश्वमातर्वितरसि यदि वा शर्म कर्मानुसारि प्रोत्तुङ्गायाः कृपायास् तव तुहिनगिरेः पुत्रि कुत्रोपयोगः॥
MSS_6031 इन्द्रानिलयमार्काणाम् अग्नेश् च वरुणस्य च। चन्द्रवित्तेशयोश् चापि मात्रा निर्हृत्य शाश्वतीः॥
MSS_6032 इन्द्राभ्यर्थनया पूर्वं भरताय चतुर्मुखः। प्रमोदाय महेन्द्रस्य नाट्यं समुपदिष्टवान्॥
MSS_6033 इन्द्राय वीक्षमाणस् तन्मुखमास्वादयन्ननन्ताय। स्पृहयामि चाद्य दयिताम् आलिङ्गन् कार्तवीर्याय॥
MSS_6034 इन्द्रियं विजितं येन तेनैव भुवनं जितम्। यश् चेन्द्रियैः पराभूतः स सर्वत्र पराजितः॥
MSS_6035 इन्द्रियस्येन्द्रियस्यार्थे रागद्वेषौ व्यवस्थितौ। तयोर्न वशमागच्छेत् तौ ह्यस्य परिपन्थिनौ॥
MSS_6036 इन्द्रियाणां जये योगं समातिष्ठेद् दिवानिशम्। जितेन्द्रियो हि शक्नोति वशे स्थापयितुं प्रजाः॥
MSS_6037 इन्द्रियाणां जये शूरो धर्मं चरति पण्डितः। सत्यवादी भवेद् वक्ता दाता भवति वा न वा॥
MSS_6038 इन्द्रियाणां तु सर्वेषां यद्येकं क्षरतीन्द्रियम्। ततोऽस्य क्षरति प्रज्ञा दृतेः पादादिवोदकम्॥
MSS_6039 इन्द्रियाणां निरोधेन रागद्वेषक्षयेण च। अहिंसया च भूतानाम् अमृतत्वाय कल्पते॥
MSS_6040 इन्द्रियाणां प्रसङ्गेन दोषमृच्छत्यसंशयम्। संनियम्य तु तान्येव ततः सिद्धिं नियच्छति॥
MSS_6041 इन्द्रियाणां प्रसङ्गेन धर्मस्यासेवनेन च। पापान् संयान्ति संसारान् अविद्वांसो नराधमाः॥
MSS_6042 इन्द्रियाणां प्रसृष्टानां हयानामिव वर्त्मसु। धृतिं कुर्वीत सारथ्ये धृत्या तानि जयेद् ध्रुवम्॥
MSS_6043 इन्द्रियाणां विचरतां विषयेष्वपहारिषु। संयमे यत्नमातिष्ठेद् विद्वान् यन्तेव वाजिनाम्॥
MSS_6044 इन्द्रियाणां हि चरतां यन् मनोऽनुविधीयते। तदस्य हरति प्रज्ञां वायुर्नावमिवाम्भसि॥
MSS_6045 इन्द्रियाणामधिष्ठात्री भूतानां चाखिलेषु या। भूतेषु सततं तस्यै व्याप्त्यै देव्यै नमो नमः॥
MSS_6046 इन्द्रियाणामनुत्सर्गो मृत्युना न विशिष्यते। अत्यर्थं पुनरुत्सर्गः सादयेद् दैवतान्यपि॥
MSS_6047 इन्द्रियाणि च संयम्य रागद्वेषविवर्जितः। समदुःखसुखः शान्तः तत्त्वज्ञः साधुरुच्यते॥
MSS_6048 इन्द्रियाणि पराण्याहुर् इन्द्रियेभ्यः परं मनः। मनसस् तु परा बुद्धिर् यो बुद्धेः परतस् तु सः॥
MSS_6049 इन्द्रियाणि पशून् कृत्वा वेदीं कृत्वा तपोमयीम्। अहिंसामाहुतिं कृत्वा आत्मयज्ञं यजाम्यहम्॥
MSS_6050 इन्द्रियाणि पुरा जित्वा जितं त्रिभुवनं त्वया। स्मरद्भरिव तैद्वैरम् इन्द्रियैरेव निर्जितः॥
MSS_6051 ... ... ... ... ... ...। इन्द्रियाणि प्रमाथीनि हरन्त्यपि यतेर्मनः॥
MSS_6052 इन्द्रियाणि मनः प्राणो ज्ञानमायुः सुखं धृतिः। धारणा प्रेरणं दुःखम् इच्छाहङ्कार एव च॥
MSS_6053 प्रयत्न आकृतिर्वर्णः स्वरद्वेषौ भवाभवौ। तस्यैतदात्मजं सर्वम् अनादेरादिमिच्छतः॥
MSS_6054 इन्द्रियाणि मनो बुद्धिर् अस्याधिष्ठानमुच्यते। एतैर्विमोहयत्येष ज्ञानमावृत्य देहिनम्॥
MSS_6055 इन्द्रियाणि महत् प्रेप्सुर् नियच्छेदर्थधर्मयोः। इन्द्रियैर्नियतैर्बुद्धिर् वर्धतेऽग्निरिवेन्धनैः॥
MSS_6056 इन्द्रियाणीन्द्रियार्थेभ्यः प्राणादीन् मन एव च। निगृह्य समवायेन प्रत्याहारमुपक्रमेत्॥
MSS_6057 इन्द्रियाण्यनुपक्लेश्य लभ्यं श्रेयो गृहाश्रमे। अतस्तुर्याश्रमं प्राहुर् अबाधन्यायबाधितम्॥
MSS_6058 इन्द्रियाण्यन्तरङ्गाणि पातयन्ति यथा जनान्। अभ्यन्तरास् तथा राष्ट्रे भृत्याः स्वार्थपरायणाः॥
MSS_6059 इन्द्रियाण्येव तत् सर्वं यत् स्वर्गनरकावुभौ। निगृहीतविसृष्टानि स्वर्गाय नरकाय च॥
MSS_6060 इन्द्रियार्थेषु सर्वेषु न प्रसज्येत कामतः। अतिप्रसक्तिं चैतेषां मनसा संनिवर्तयेत्॥
MSS_6061 इन्द्रियैरिन्द्रचन्द्राद्या ह्रेपिता यैः सुरा अपि। अपरिम्लानमानत्वं तैर्मर्त्यस्याथवा कथम्॥
MSS_6062 इन्द्रियैरिन्द्रियार्थेषु वर्तमानैरनिग्रहैः। तैरयं ताप्यते लोको नक्षत्राणि ग्रहैरिव॥
MSS_6063 इन्द्रो निन्दति वाहमाह दिनकृत्त्वर्व्वाचमेवार्वतश् चञ्चूर्न्यञ्चति किं न पन्नगरिपोरन्तस्त्रपोद्रेकतः। वातः खञ्जति पङ्गुपुञ्जति मनोराजिर्ब्भवद्वाजिषु द्बेषादाजिषु वैरिणामभिमुखं धावत्सु यावत् सुखम्॥
MSS_6064 इन्द्रो यच्छतमन्युरस्ति दहनो यत् पावकोऽप्यन्तकः कीनाशो धनदो विमाननिरतः पाशी जलानां पतिः। ईशः कामहरश् चलो यदनिलो यन्नैरृतो राक्षसस् तन् नान्योऽवनिलोकपाल भवतः कश्चित् समः स्याद् गुणैः॥
MSS_6065 इन्द्रो यमोऽसि वरुणोऽसि हुताशनोऽसि ब्रह्मा हरो हरिरसीत्यसकृद् यदुक्तिः। भूपालमौलिमणिरञ्जितपादपीठ तस्यानृतस्य फलमिन्धनमुद्वहामि॥
MSS_6066 इभकुम्भतुङ्गकठिनेतरेतर- स्तनभारदूरविनिवारितोदराः। परिफुल्लगण्डफलकाः परस्परं परिरेभिरे कुकुरकौरवस्त्रियः॥
MSS_6067 इभ्या यदि नृपद्वारे संमन्यन्ते किमद्भुतम्। इदानीं विबुधद्वारे तेषामेव पुरस्क्रिया॥
MSS_6068 इमं कनकवर्णाभं भूषणैः समलंकृतम्। गृध्रवाक्यात् कथं पुत्रं त्यजध्वं पितृपिण्डदम्॥
MSS_6069 इमं तिलसुमायितं युवतिनासिकासंपुटं विभाव्य सुमनोजनो मनसि मोदमापद्यते। सखे भुजगमुत्फणं सविषफूत्कृताहंकृतं विभावय न तत्स्पृहां कुरु जहीहि तद्दृश्यताम्॥
MSS_6070 इमं परित्यज्य परं रणादरिः स्वमेव भग्नः शरणं बुधाविशत्। न वेत्ति यत् त्रातुमितः कृतस्मयो न दुर्गया शैलभुवापि शक्यते॥
MSS_6071 इमं लोकं मातृभक्त्या पितृभक्त्या तु मध्यमम्। गुरुशुश्रूषया त्वेव ब्रह्मलोकं समश्नुते॥
MSS_6072 इमां च विन्द्यादनुरक्तचेष्टां प्रियाणि वक्ति स्वधनं ददाति। विलोक्य संहृष्यति वीतरोषा प्रमार्ष्टि दोषान् गुणकीर्तनेन॥
MSS_6073 इमां परीप्सुर्दुर्जाते पराभिभवकातराम्। भर्तृप्रियः प्रियैर्भर्तुर् आनृण्यमसुभिर्गतः॥
MSS_6074 इमां विधातुं भुजवल्लिमुज्ज्वलां गृहीतसारं विधिना नतभ्रुवः। कठोरभावप्रियमेव केवलं मृणालमन्तस्तरलं कुतोऽन्यथा॥
MSS_6075 इमां सागरपर्यन्तां हिमवद्विन्ध्यकुण्डलाम्। महीमेकातपत्राङ्कां राजसिंहः प्रशास्तु नः॥
MSS_6076 इमानि प्रायशस् तानि वेश्यास्वेवं प्रदापयेत्। सा मुञ्चत्यचिरात् सर्वम् उपभोगं तदात्मनः॥
MSS_6077 इमा यदि भवन्ति नो गलितयौवना नीरुचस् तदा कमललोचनास् तरुणमानिनीर्मा मुचत्। विलासमदविभ्रमान् भ्रमति लुण्ठयत्री जरा यतो भुवि वधुस् ततो भवति निःस्पृहस् तन्मुखे॥
MSS_6078 इमा रूपस्थानस्वजनतनयद्रव्यवनिता- सुतालक्ष्मीकीर्तिद्युतिरतिमतिप्रीतिधृतयः। मदान्धस्त्रीनेत्रप्रकृतिचपलाः सर्वभविनाम् अहो कष्टं मर्त्यस् तदपि विषयान् सेवितुमनाः॥
MSS_6079 इमास्ताः कस्तूरीप्रखरखुरटङ्कक्षततटास् तटिन्योऽरण्यानीमनु कमलिनीच्छन्नसलिलाः। जले यासां हंसा बिसकिसलयग्रासरसिकाः सलीलं लीयन्ते युवतिगतिविद्यैकगुरवः॥
MSS_6080 इमास्ता विन्ध्याद्रेः शुकहरितवंशीवनघना भुवः क्रीडालोलद्विरददशनाभुग्नतरवः। लताकुञ्जे यासामुपनदि रतक्लान्तशबरी- कपोलस्वेदाम्भःकणचयनुदो वान्ति मरुतः॥
MSS_6081 इमा हिन्दोलासु भ्रमितमहसः कुङ्कुमरुचा त्रपारूपाकारास् तरलतरहाराश् चलदृशः। उदञ्चत्काञ्चीनां बहलतरघोषैर्मनसिज- त्रिलोकीसम्राजो दधति जयघण्टालिनिनदम्॥
MSS_6082 इमे तारुण्यश्रीनवपरिमलाः प्रौढसुरत- प्रतापप्रारम्भाः स्मरविजयदानप्रतिभुवः। चिरं चेतश्चौरा अभिनवविकारैकगुरवो विलासव्यापाराः किमपि विजयन्ते मृगदृशाम्॥
MSS_6083 इमे पद्मे नाम्भः पुलिनतटमेतन् न तटिनी खमेतन् न व्याप्तिः स्तबकयुगमेतन् न लतिका। प्रवालोऽयं नाब्धिः शिशिरकिरणोऽयं न रजनी घनोऽयं न प्रावृट् शिव शिव विधेः शिल्परचना॥
MSS_6084 इमे मम धनाङ्गजस्वजनवल्लभादेहजा- सुहृज्जनकमातुलप्रभृतयो भृशं वल्लभाः। मुधेति हतचेतनो भववने चिरं खिद्यते यतो भवति कस्य को जगति वालुकामुष्टिवत्॥
MSS_6085 इमे हि दैन्येन निमीलितेक्षणा मुहुः स्खलन्तो विवशास् तुरङ्गमाः। गजाश् च सप्तच्छददानगन्धिनो निवेदयन्तीव रणे निवर्तनम्॥
MSS_6086 इमौ रम्भास्तम्भौ द्विरदपतिकुम्भद्वयमिदं तदेतल् लीलाब्जं शरदमृतरश्मिः स्फुटमयम्। किमङ्गे तन्वङ्ग्याः कलयति जगत् कान्तमधिकं यदेतस्यां शश्वत् परवशमिवोन्मत्तमिव च॥
MSS_6087 इयं कलाविलासिनी कलावती समीपगा धृतारविन्दलोचना मनोजशोकमोचना। नवीननीरदच्छटासमानकेशभूषिता न कस्यचिज् जनस्य चित्तवृत्तितापखण्डिता॥
MSS_6088 इयं कियच्चारुकुचेति पश्यते पयःप्रदाया हृदयं समावृतम्। ध्रुवं मनोज्ञा व्यतरद्यदुत्तरं मिषेण भृङ्गारधृतेः करद्वयी॥
MSS_6089 इयं गेहे लक्ष्मीरियममृतवर्तिर्नयनयोर् असावस्याः स्पर्शो वपुषि बहुलश् चन्दनरसः। अयं बाहुः कण्ठे शिशिरमसृणो मौक्तिकसरः किमस्या न प्रेयो यदि परमसह्यस्तु विरहः॥
MSS_6090 इयं गौरुद्दामा तव निबिडबन्धापि हि कथं न वैदर्भादन्यत् स्पृशति सुलभत्वेऽपि हि कथम्। अवन्ध्या च ख्याता भुवि कथमगम्या कविवृषैः कथं वा पीयूषं स्रवति बहु दुग्धापि बहुभिः॥
MSS_6091 इयं गौरेका नः क्वचिदपि न संयोजनविधाव् अमुष्याः पश्यामो रसभरमुचं कांचिदपराम्। गले बद्धा दध्मो यदि न धृतिरुद्दामविधृतौ भयं गोचोरेभ्यस् तदिह क उपायः प्रभवतु॥
MSS_6092 इयं घटी मत्तगजेन्द्रगामिनी- विचित्रसिंहासनसंस्थिता सदा। अनेकरामाजनलालिता परं विधेर्वशात् सैव सती प्रजार्थिनी॥
MSS_6093 इयं चिद्रूपापि प्रकटजडरूपा भगवती यदीयाम्भोबिन्दुर्वितरति हि शंभोरपि पदम्। पुनाना धुन्वाना निखिलमपि नानाविधमघं जगत् कृत्स्नं पायादनुदिनमपायात् सुरधुनी॥
MSS_6094 इयं तावल् लीला यदधिरुरुहे वृद्धवृषभो यदुन्नेहे रुण्डं यदिह चितिभस्मापि लिलिपे। अयं को व्यापारो यदतिलकि भाले हुतवहो यदग्रैवि व्यालो यदकवलि हालाहलमपि॥
MSS_6095 इयं ते जननी प्राप्ता त्वदालोकनतत्परा। स्नेहप्रस्नवनिर्भिन्नम् उद्वहन्ती स्तनद्वयम्॥
MSS_6096 इयं त्रियामा शतयामधारिणी सुधाकरादग्निरुदेति सर्वतः। तनोति तापं मृदुचन्दनानिलो विधौ विरुद्धे हि विपत् पदे पदे॥
MSS_6097 इयं त्वभिन्नमर्यादैः स्वनुशिष्टैः कृतात्मभिः। सर्वंसहैरुपायज्ञैर् अमूढैरेव धार्यते॥
MSS_6098 इयं धत्ते धीरे मलयजसमीरे न च मुदं न पद्मानां वृन्दे ललितमकरन्देऽपि रमते। न वा सा सानन्दा भवति नवकुन्दावलिकुले तदेतस्या बाधाहरमपि समाधानमिह किम्॥
MSS_6099 इयं पल्ली भिल्लैरनुचितसमारम्भरसिकैः समन्तादाकीर्णा विषविषमबाणप्रणयिभिः। तरोरस्य स्कन्धे गमय समयं कीर निभृतं न वाणी कल्याणी तदिह मुखमुद्रैव शरणम्॥
MSS_6100 इयं प्रीतिर्वल्लीहृदयभुवि दैवात् समुदिता तथा यत्नाद् रक्ष्या प्रकृतिमृदुलापायबहुला। यथा नैनां स्फीतां पिशुनजनदुर्वाक्यदहनो दहत्यन्तः शोषं व्रजति न पुनः सौहृदनिधेः॥
MSS_6101 इयं बाला नवोद्वाहा सत्यं श्रुत्वा व्यथां व्रजेत्। कामं धीरस्वभावेयं स्त्रीस्वभावस् तु कातरः॥
MSS_6102 इयं बाला मां प्रत्यनवरतमिन्दीवरदल- प्रभाचौरं चक्षुः क्षिपति किमभिप्रेतमनया। गतो मोहोऽस्माकं स्मरसमरबाणव्यतिकर- ज्वरज्वाला शान्ता तदपि न वराकी विरमति॥
MSS_6103 इयं बाला वल्ली मृदुकिसलयं तापविलयं घनच्छायं शालं नवमतिविशालं परिगता। परंत्वस्याभ्यन्तर्गरललवभस्मीकृतवनं भुजंगं प्रोत्तुङ्गं कथमिव वराकी कलयतु॥
MSS_6104 इयं भुजगिनीश्रिता लसदनेकपुष्पान्विता द्विरेफततिसेविता प्रमदखञ्जनालंकृता। फलद्वयभरानता विलसिता नवैः पल्लवैर् विलोचनपथं गता भवति कापि हैमी लता॥
MSS_6105 इयं मयि प्रोषित एव संगता हिमत्विषाभूत् कृतमण्डना सती। इतीर्ष्ययेव द्रुतमच्छिनद् रुषा विचित्रताराभरणानि भास्करः॥
MSS_6106 इयं महेन्द्रप्रभृतीनधिश्रियश् चतुर्दिगीशानवमत्य मानिनी। अरूपहार्यं मदनस्य निग्रहात् पिनाकपाणिं पतिमाप्तुमिच्छति॥
MSS_6107 इयं मुखाम्भोरुहसंनिधाने विलम्बिधम्मिल्लततिच्छलेन। समागतां सादरमेव बाला द्विरेफमालामुत वा दधाति॥
MSS_6108 इयं यशांसि द्विषतः सुधारुचः किमङ्कमेतद् द्विषतः किमाननम्। यशोभिरस्याखिललोकधाविभिर् विभीषिता धावति तामसी मसी॥
MSS_6109 इयं रङ्गप्रवेशेन कलानां चोपशिक्षया। वञ्चनापण्डितत्वेन स्वरनैपुण्यमाश्रिता॥
MSS_6110 इयं विलासद्रुमदोहदश्रीर् इयं सुधा यौवनदुग्धसिन्धोः। लावण्यमाणिक्यरुचिच्छटेयम् इयं मनःकार्मणचूर्णमुष्टिः॥
MSS_6111 इयं व्याधायते बाला भ्रूरस्याः कार्मुकायते। कटाक्षाश् च शरायन्ते मनो मे हरिणायते॥
MSS_6112 इयं सम्ध्या दूरादहमुपगतो हन्त मलयात् तदेकां त्वद्गेहे करुणवति नेष्यामि रजनीम्। समीरेणैवोक्ता नवकुसुमिता चूतलतिका धुनाना मुर्द्धानं नहि नहि नहीत्येव कुरुते॥
MSS_6113 इयं सा कालिन्दी कुवलयदलस्निग्धमधुरा मदान्धव्याकूजत्तरुणजलरंकुप्रणयिनी। पुरा यस्यास् तीरे सरभससतृष्णं मुरभिदो गताः प्रायो गोपीनिधुवनविनोदेन दिवसाः॥
MSS_6114 इयं सा लोलाक्षी त्रिभुवनललामैकवसतिः स चायं दुष्टात्मा स्वसुरपकृतं येन मम तत्। इतस् तीव्रः कामो गुरुरयमितः क्रोधदहनः कृतो वेषश् चायं कथमिदमिति भ्राम्यति मनः॥
MSS_6115 इयं सुनयना दासीकृततामरसश्रिया। आननेनाकलङ्केन जयन्तीन्दुं कलङ्कितम्॥
MSS_6116 इयं सुरतरङ्गिणी न पुनरत्र नौसंगमो भवेत् तरणिमज्जनं पथिक नैव पान्थागमः। निधाय हृदये सदा विपुलचारुकुम्भद्वयं सखे घनघनागमे घनरसस्य पारं व्रज॥
MSS_6117 इयं सुस्तनी मस्तकन्यस्तकुम्भा कुसुम्भारुणं चारु वासो वसाना। समस्तस्य लोकस्य चेतःप्रवृत्तिं गृहीत्वा घटे न्यस्य यातीव भाति॥
MSS_6118 इयं सृष्टा चञ्चत्कनकलतिका पङ्कजभुवा निषिक्ता लावण्यामृतरसभरेणानुदिवसम्। अकस्माद् रोमालीमधुपपटलीह स्फुरति यत् ततः शङ्के पुष्पोद्गमसमयमायातमधुना॥
MSS_6119 इयं स्वर्गाधिनाथस्य लक्ष्मीः किं यक्षकन्यका। अथवा विपिनस्यैव देवता किमु पार्वति॥
MSS_6120 इयं हि निद्रा नयनावलम्बिनी ललाटदेशादुपसर्पतीव माम्। अदृश्यरूपा चपला जरेव या मनुष्यसत्त्वं परिभूय वर्धते॥
MSS_6121 इयं हि योनिः प्रथमा यां प्राप्य जगतीपते। आत्मा वै शक्यते त्रातुं कर्मभिः शुभलक्षणैः॥
MSS_6122 इयं हि लोकव्यतिरेकवर्तिनी स्वभावतः पार्थिवता समुद्धता। बलात् तदेनां विनयेन योजयेन् नयस्य सिद्धौ विनयः पुरःसरः॥
MSS_6123 इयता वयसा न साधितं यत् परतः किं नु करिष्यतीति वेधाः। तिलतण्डुलितास्य रोमरेखा- च्छलतः कज्जलचूर्णमालिलिम्प॥
MSS_6123 इयतीं सुभगावस्थां गतोऽसि यस्याः कृते स्मरातङ्कात्। मूर्च्छां हरामि सा तव गतपुण्या नयनसलिलेन॥
MSS_6124 इयती जगती कियती भविता नमिताननतामिति याति हयः। वियदङ्गणरिङ्गणरङ्गविधौ परिनर्तितुमुत्क्रमतीव नभः॥
MSS_6125 इयत् पृथ्वीमात्रं तदनु च नभोमण्डलमिय- दियान् पातालान्तो जलमपि पृथिव्यामियदिति। इति ज्ञात्वा कूपे विदितविषयो नायमपरः परं मुग्धो भेकः प्रबलतररावं प्रकुरुते॥
MSS_6126 इयत्यप्येतस्मिन् निरवधिमहत्यध्वनि गुणास् त एवामी द्वित्रा जरठजरठा यान्ति गणनाम्। अहो ग्राम्यो लोकः स न परममीभिः कृतधृतिः स्मयस्तब्धो यावत् कलयति समग्रं तृणमिदम्॥
MSS_6127 इयत्यां संपत्तावपि च सलिलानां त्वमधुना न तृष्णामार्तानां हरसि यदि कासार सहसा। निदाघे चण्डांशौ किरति परितोऽङ्गारनिकरान् कृशीभूतः केषामहह परिहर्तासि खलु ताम्॥
MSS_6128 इयत्यामपि सामग्र्यां सुकृतं न कृतं त्वया। इतीव कुपितो दन्तान् अन्तकः पातयत्यलम्॥
MSS_6129 इयत्येतस्मिन् वा निरवधिचमत्कृत्यतिशयो वराहो वा राहुः प्रभवति चमत्कारविषयः। महीमेको मग्नां यदयमवहद् दन्तशललैः शिरःशेषः शत्रुं निगिलति परं संत्यजति च॥
MSS_6130 इयमत्र कयापि दिशा नीतिदृशां दर्शिता पदवी। चाणक्याद्यभिधानाज् ज्ञेयनिधानादथान्यदुन्नेयम्॥
MSS_3131 इयमत्र सतामलौकिकी महती कापि कठोरचित्तता। उपकृत्य भवन्ति दूरतः परतः प्रत्युपकारभीरवः॥
MSS_6132 इयमप्रतिबोधशायिनीं रशना त्वां प्रथमा रहःसखी। गतिविभ्रमसादनीरवा न शुचा नानुमृतेव लक्ष्यते॥
MSS_6133 इयमवयवैः पाण्डुक्षामैरलंकृतमण्डना कलितकुसुमा बालेवान्तर्लता परिशोषिणी। वहति च वरारोहा रम्यां विवाहमहोत्सव- श्रियमुदयिनीमुद्गाढां च व्यनक्ति मनोरुजम्॥
MSS_6134 इयमसौ तरलायतलोचना गुरुसमुन्नतपीनपयोधरा। पृथुनितम्बभरालसगामिनी प्रियतमा मम जीवितहारिणी॥
MSS_6135 इयमानन्दलतिका न ग्रीवा हरिणीदृशः। यतोऽस्यां विलुठन्त्येते मुक्ताः शुद्धगुणान्तराः॥
MSS_6136 इयमियं मयदानवनन्दिनी त्रिदशनाथजितः प्रसवस्थली। किमपरं दशकंधरगेहिनी त्वयि करोति करद्वययोजनम्॥
MSS_6137 इयमिष्टगुणाय रोचतां रुचिरार्था भवतेऽपि भारती। ननु वक्तृविशेषनिःस्पृहा गुणगृह्या वचने विपश्चितः॥
MSS_6138 इयमुदरदरी दुरन्तपूरा यदि न भवेदभिमानभङ्गभूमिः। क्षणमपि न सहे भवादृशानां कुटिलकटाक्षनिरीक्षणं नृपाणाम्॥
MSS_6139 इयमुद्गतिं हरन्ती नेत्रनिकोचं च विदधती पुरतः। न विजानीमः किं तव वदति सपत्नीव दिननिद्रा॥
MSS_6140 इयेष सा कर्तुमवन्ध्यरूपतां समाधिमास्थाय तपोभिरात्मनः। अवाप्यते वा कथमन्यथा द्वयं तथाविधं प्रेम पतिश् च तादृशः॥
MSS_6141 इलातलभराक्रान्तग्रीवं मा शेष वक्रय। त्वयि दुःखिनि चैकस्मिञ् जीवलोकः सदा सुखी॥
MSS_6142 इलिका भ्रमरीध्यानं ध्यायन्ती भ्रमरी भवेत्। वीतरागपदं ध्यायन् वीतरागो भवेद् ध्रुवम्॥
MSS_6143 इषुत्रयेणैव जगत्त्रयस्य विनिर्जयात् पुष्पमयाशुगेन। शेषा द्विबाणी सफलीकृतेयं प्रियादृगम्भोजपदेऽभिषिच्य॥
MSS_6144 इष्टं ददाति गृह्णाति कार्यमाख्याति पृच्छति। भुङ्क्ते भोजयते चैव षड्विधं मित्रलक्षणम्॥
MSS_6145 इष्टकचिते समन्तात् पुरुषनिखातेऽवटे तरुर्जातः। वामन एव हि धत्ते फलकुसुमं सर्वकालमिति॥
MSS_6146 इष्टां भार्यां प्रियं मित्रं पुत्रं चापि कनीयसम्। रिक्तपाणिर्न पश्येत तथा नैमित्तिकं प्रभुम्॥
MSS_6147 इष्टानि चाप्यपत्यानि द्रव्याणि सुहृदः प्रियाः। आपद्धर्मविमोक्षाय भार्या चापि सतां मतम्॥
MSS_6148 इष्टान् भोगान् हि वो देवा दास्यन्ते यज्ञभाविताः। तैर्दत्तानप्रदायैभ्यो यो भुङ्क्ते स्तेन एव सः॥
MSS_6149 इष्टापूर्तानि कलयेत् जगत्ख्यातो वसेद् दिवि। अकूपारोक्तवृत्तोऽगाद् इन्द्रद्युम्नो दिवं पुनः॥
MSS_6150 इष्टा बालकचेष्टा यौवनदर्पोऽथ वृद्धवैराग्यम्। सापि गता सोऽपि गतस् तदपि गतं स्वप्नमायेयम्॥
MSS_6151 इष्टा मखा द्विजवराश् च मयि प्रसन्नाः प्रज्ञापिता भयरसं समदा नरेन्द्राः। एवंविधस्य च न मेऽस्ति मनःप्रहर्षः कन्यापितुर्हि सततं बहु चिन्तनीयम्॥
MSS_6152 इष्टेषु विसृजत्यर्थान् कुबेर इव कामदः। नमस्येयुश् च तं भक्त्या शिष्या इव गुरुं सदा॥
MSS_6153 इष्टो वा बहुसुकृतोपलालितो वा श्लिष्टो वा व्यसनशताभिरक्षितो वा। दौःशील्याज् जनयति नैव जात्वसाधुर् विस्रम्भं भुजग इवाङ्कमध्यसुप्तः॥
MSS_6154 इष्ट्वा संग्रामयज्ञेन नानाप्रहरणाम्भसा। अस्मिन्नवभृथे स्नातः कथं पत्न्या मया विना॥
MSS_6155 इह कपटकुतुकतरलित- दृशि विश्वासं कुरङ्ग किं कुरुषे। तव रभसतरलितेयं व्याधवधूर्वालधौ वलते॥
MSS_6156 इह किं कुरङ्गशावक केदारे कलममञ्जरीं त्यजसि। तृणबाणस् तृणधन्वा तृणघटितः कपटपुरुषोऽयम्॥
MSS_6157 इह किं प्रतिस्फुरति मे तवाग्रतो नयशास्त्रनीरनिधिपारदृश्वनः। अवलीढविश्वतमसः पुरो रवेर् नहि जातु दीपकशिखा प्रकाशते॥
MSS_6158 इह खलु विषमः पुरा कृतानां विलसति जन्तुषु कर्मणां विपाकः। हरशिरसि शिरांसि यानि रेजुः शिव शिव तानि लुठन्ति गृध्रपादैः॥
MSS_6159 इह गमिष्यति वैद्यमतिः श्रमं प्रथममेव पुरस्तु महासुखम्। प्रियतमस्य मृगाक्षि समागमे नवकरग्रहणा गृहिणी यथा॥
MSS_6160 इह गुरुजलभारपूर्णगर्भाः प्रदरदरीभ्रमभूरिभीमवेगाः। तटकटकनियुध्यमानवेणी- द्विगुणमहारवभैरवास् तटिन्यः॥
MSS_6161 इह चत्वारि दानानि प्रोक्तानि परमर्षिभिः। विचार्य नानाशास्त्राणि शर्मणेऽत्र परत्र च॥
MSS_6162 भीतेभ्यश् चाभयं देयं व्याधितेभ्यस् तथौषधम्। देया विद्यार्थिनां विद्या देयमन्नं क्षुधातुरे॥
MSS_6163 इह चैव स्त्रियो धन्याः शीलस्य परिरक्षणात्। शीलभङ्गे च नारीणां यमलोकः सुदारुणः॥
MSS_6164 शीलं रक्ष्यं सदा स्त्रीभिर् दुष्टसंगविवर्जनात्। शीलेन हि परः स्वर्गः स्त्रीणां वैश्य न संशयः॥
MSS_6165 इह जगति जनस्य कस्य चित्ते न वसति सौख्यविधानमुख्यवार्ता। खलु भवति तदेव तस्य सर्वं भुवनपतिस् तु यदीश्वरः करोति॥
MSS_6166 इह जगति रतीशप्रक्रियाकौशलिन्यः कति कति न निशीथे सुभ्रुवः संचरन्ति। मम तु विधिहताया जायमानस्मितायाः सहचरि परिपन्थी हन्त दन्तांशुरेव॥
MSS_6167 इह तव देव निपतता करकमलकुशोदकेन जायन्ते। तत्तद्दूरदरिद्र- द्वारि द्विपदानवारिभिः सरितः॥
MSS_6168 इह तुरगशतैः प्रयान्तु मूर्खा धनरहिता विबुधाः प्रयान्तु पद्भ्याम्। गिरिशिखरगतापि काकपङ्क्तिः पुलिनगतैर्न समत्वमेति हंसैः॥
MSS_6169 इह दुःखं नृपादिभ्यः परत्र नरकादितः। प्राप्नोति स्तेयतस् तेन स्तेयं त्याज्यं सदा बुधैः॥
MSS_6170 इह दुःखं लयः प्रोक्तो दुःखं हर्तुं लयः क्षमः। दुःखे शुभे लयो दुःखं दुःखं किं तस्य कथ्यते॥
MSS_6172 इह धर्मार्थकामानाम् अवाप्तिफलमिष्यते। तत्रार्थः सह कामेन निरीक्ष्यो धर्मचक्षुषा॥ परित्यज्य हि यो धर्मम् अर्थमर्थाय पश्यति। कामं वा कामलाभाय न स बुद्धेषु बुद्धिमान्॥
MSS_6173 इह नगरे प्रतिरथ्यं भुजंगसंबाधरुचिरसंचारे। सुन्दरि मम मतमेतन् नकुलप्रतिपालनं श्रेयः॥
MSS_6174 इह निचुलनिकुञ्जे मध्यमध्येऽस्य रन्तुर् विजनमजनि शय्या कस्य बालप्रवालैः। इति कथयति वृन्दे योषितां पान्तु युष्मान् स्मितशबलितराधामाधवालोकितानि॥
MSS_6175 इह निचुलनिकुञ्जे वंशसंभारभाजि स्वपिमि यदि मुहूर्तं पश्यसि क्षेत्रमेतत्। इति पथिकमकस्मान् मार्ग एवोपविष्टं वदति तरुणकान्तं गोपिका साङ्गभङ्गम्॥
MSS_6176 इह निभृतनिपातमूकपादं वलयितकार्मुकवल्लयः किराताः। भवदलसविलोकनानभिज्ञा मृगगृहिणि प्रहरन्ति गच्छ दूरम्॥
MSS_6177 इह निवसति मेरुः शेखरो भूधराणाम् इह हि निहितभाराः सागराः सप्त चैव। इदमतुलमनन्तं भूतलं भूरिभूतोद्- भवधरणसमर्थं स्थानमस्मद्विधानाम्॥
MSS_6178 इह निशि निबिडनिरन्तर- कुचकुम्भद्वितयदत्तहृदयभरा। रमणगुणकृष्यमाणा संतरति तमस्तरङ्गिणीं कापि॥
MSS_6179 इह परिचिता जात्यन्धानामियं न तवोन्नतिर् गुणपरिचये चक्षुष्मन्तो त्वयातिविडम्बिताः। कृपणवणिजामल्पीकर्तुं गुणांस् तव केवलं मरकत मृषा दोषोद्गारः करिष्यति दुर्यशः॥
MSS_6180 इह परिमलो यत्र व्यक्तो न तत्र मधुश्रियो मधु समधिकं यस्मिंस् तस्मिन् न गन्धसमृद्धयः। इति मरुवकं निन्दन् कुन्दादपेतकुतूहलः कमलमधिकं स्मारं स्मारं विषीदति षट्पदः॥
MSS_6181 इह पुरोऽनिलकम्पितविग्रहा मिलति का न वनस्पतिना लता। स्मरसि किं सखि कान्तरतोत्सवं न हि घनागमरीतिरुदाहृता॥
MSS_6182 इह बहलितमिन्दोर्दीधितीनां प्रभाभिर् मदविकलचकोरीचञ्चुमुद्राङ्किताभिः। रतिभरपरिखेदस्रस्तरार्थं वधूनां करकिसलयलीलाभञ्जनव्यञ्जिकाभिः॥
MSS_6183 इह भुवि कलयति लघुरपि महतां सङ्गेन कमपि महिमानम्। लङ्घयति चन्द्रलीनो नभस्तलं हेलया हरिणः॥
MSS_6184 इह भोगं यशः प्रीतिं सभासु बहुमान्यताम्। दद्यात् परत्र सुगतिं विद्याधनमनुत्तमम्॥
MSS_6185 इह मधुपवधूनां पीतमल्लीमधूनां विलसति कमनीयः काकलीसंप्रदायः। इह नटति सलीलं मञ्जरी वञ्जुलस्य प्रतिपदमुपदिष्टा दक्षिणेनानिलेन॥
MSS_6186 इह महिषविषाणव्यस्तपाषाणपीठ- स्खलनसुलभरोहिद्गर्भिणीभ्रूणहत्याः। कुहरविहरमाणप्रौढभल्लूकहिक्का- चयचकितकिरातस्रस्तशस्त्रा वनान्ताः॥
MSS_6187 इह मुहुर्मुदितैः कलभै रवः प्रतिदिशं क्रियते कलभैरवः। स्फुरति चानुवनं चमरीचयः कनकरत्नभुवां च मरीचयः॥
MSS_6188 इह यत् क्रियते कर्म तत् परत्रोपभुजुयते। सिक्तमूलस्य वृक्षस्य फलं शाखासु दृश्यते॥
MSS_6189 इह यत् क्रियते कर्म फलं तत्रैव भुज्यते। कर्मभूमिरियं राजन् फलभूमिश् च सा स्मृता॥
MSS_6190 इह यादववंशकृष्णवर्त्मा- नुगतिः साङ्गतया मयान्वभावि। अधुना तदवाप्तिचेतसे मे मधुराकामधुरापि रोचते किम्॥
MSS_6191 इह रूपमात्रसारे चित्रकृते कमलकह्लारे। न रसो नापि च गन्धो मधुकर बन्धो मुधा भ्रमसि॥
MSS_6192 इह रे बहला लासे बाला राहुमलीमसा। सालका रसलीला सा तुङ्गालालि कलारत॥
MSS_6193 इहलोके च पितृभिर् या स्त्री यस्य महामते। अद्भिर्दत्ता स्वर्धर्मेण प्रेत्यभावेऽपि तस्य सा॥
MSS_6194 इह लोके हि धनिनः परोऽपि स्वजनायते। स्वजनस्तु दरिद्राणां जीवतामेव नश्यति॥
MSS_6195 इह लोके हि धनिनां परोऽपि स्वजनायते। स्वजनोऽपि दरिद्राणां तत्क्षणाद् दुर्जनायते॥
MSS_6196 इह लोको हतो न् णां दारिद्र्येण यथा नृप। मनुष्याणां तथा जन्म माघस्नानं विना हतम्॥
MSS_6197 इह वटवृक्षे यक्षः प्रतिवसति दिवापि यत्र भयशङ्का। तस्मिन्नभिनववध्वा नीता वीतोदयाः क्षणदाः॥
MSS_6198 इह वत्सान् समचारयद् इह नः स्वामी जगौ वंशीम्। इति सास्रं गदतो मे यमुनातीरे दिनं यायात्॥
MSS_6199 इह वहति बहुमहोदधि- विभूषणा मानगर्वमियमुर्वी। देवस्य कमठमूर्तेर् न पृष्ठमपि निखिलमाप्नोति॥
MSS_6200 इह वा तारयेद् दुर्गाद् उत वा प्रेत्य तारयेत्। सर्वथा तारयेत् पुत्रः पुत्र इत्युच्यते बुधैः॥
MSS_6201 इह विकसदशोकास्तोकपुष्पोपकारैर् अयमतिशयरक्तः सक्तसुस्निग्धभावः। त्रिभुवनजयसज्जः प्राज्यसा म्राज्यभाजः प्रथयति पृथुमैत्रीं पुष्पचापस्य चैत्रः॥
MSS_6202 इह विचरन्ति किरातास् त्वादृक्स्वच्छन्दतानिहन्तारः। तदमीषां गानादौ मा धाः श्रवणे कुरङ्गशाव त्वम्॥
MSS_6203 इह विजयिनि वंशे कीर्तिधाराकलाप- स्नपितसकललोकः श्रीयशोविग्रहोऽभूत्। जलघट इव युद्धोत्तालभूपालदर्प- ज्वलनशमनलीलाकोविदः कोऽपि वीरः॥
MSS_6204 इह विधिविषमः पुराकृतानां भवति हि जन्तुषु कर्मणां विपाकः। क्व जनकतनया क्व रामरामा क्व च दशकन्धरमन्दिरे निवासः॥
MSS_6205 इह विरचयन् साध्वीं शिष्यः क्रियां न निवार्यते त्यजति तु यदा मार्गं मोहात् तदा गुरुरङ्कुशः। विनयरुचयस् तस्मात् सन्तः सदैव निरङ्कुशाः परतरमतः स्वातन्त्र्येभ्यो वयं हि पराङ्मुखाः॥
MSS_6206 इह विश्वम्भरापीडे चन्दनं कस्य न प्रियम्। अनुस्वारं विलिप्यापि ओकारस्य प्रयोजनात्॥
MSS_6207 इह वैकस्य नामुत्र अमुत्रैकस्य नो इह। इह चामुत्र वैकस्य नामुत्रैकस्य नो इह॥
MSS_6208 इह व्याधव्यूहः पटुघटितयन्त्रप्रहरणो मृगेन्द्राणां वल्गत् प्रखरनखराणां कुलमिह। इहालङ्घ्यः शैलो बहलतरपङ्का सरिदिह प्रदीप्तोऽग्निर्मध्येवनमहह कष्टं करिपतेः॥
MSS_6209 इह शय्यागतेनापि बन्धुमध्यस्थितेन वा। मयैवैकेन सोढव्या मर्मच्छेदादिवेदना॥
MSS_6210 इह शिखरकरालक्षोणिभिद्गण्डशैल- स्खलनदलनगर्जत्फेनिलो बुद्बुदौघः। पवनधृतशिरीषश्रेणिरेणुप्रणाली- सुरभिसलिलदृप्ता द्वीपवत्यो वहन्ति॥
MSS_6211 इह शिष्टानुशिष्टानां शिष्टानामपि सर्वथा। वाचामेव प्रसादेन लोकयात्रा प्रवर्तते॥
MSS_6212 इह संतमसे घनागमे सुखितं भानवमैन्दवं वपुः। तडिदुज्ज्वलदीपलेखया हरितोऽमूः परितो विचिन्वति॥
MSS_6213 इह समदशकुन्ताक्रान्तवानीरवीरुत्- प्रसवसुरभिशीतस्वच्छतोया वहन्ति। फलभरपरिणामश्यामजम्बूनिकुञ्ज- स्खलनमुखरभूरिस्रोतसो निर्झरिण्यः॥
MSS_6214 इह सरसि सलीलं चारुपत्रे विधुन्वन् दरतरलिततिर्यक्चञ्चुकण्डूयिताङ्गः। अनुसरति सरागः प्रेयसीमग्रयाताम् अनुपदसमुदञ्चत्कण्ठनालो मरालः॥
MSS_6215 इह सरसि सहर्षं मञ्जुगुञ्जाभिरामं मधुकर कुरु केलिं सार्धमम्भोजिनीभिः। अनुपममकरन्दामोददत्तप्रमोदा त्यजति बत न निद्रां मालती यावदेषा॥
MSS_6216 इह सर्वस्वफलिनः कुलपुत्रमहाद्रुमाः। निष्फलत्वमलं यान्ति वेश्याविहगभक्षिताः॥
MSS_6217 इह सामान्यानुगमं समुपदिशन्तः स्थलेष्वनेकेषु। लिङ्गपरामर्शपरा नवीननैयायिका यान्ति॥
MSS_6218 इह स्फुटं तिष्ठति नाथ कण्टकः शनैः शनैः कर्ष नखाग्रलीलया। इति च्छलात् काचिदलग्नकण्टकं पदं तदुत्सङ्गतले न्यवेशयत्॥
MSS_6219 इह हि नववसन्ते मञ्जरीपुञ्जरेणु- च्छुरणधवलदेहा बद्धहेलं सरन्ति। तरलमलिसमूहा हारिहुंकारकण्ठा बहुलपरिमलालीसुन्दरं सिन्दुवारम्॥
MSS_6220 इह हि मधुरगीतं रूपमेतद् रसोऽयं स्फुरति परिमलोऽसौ स्पर्श एष स्तनानाम्। इति हृतपरमार्थैरिद्रियैर्भ्राम्यमाणः स्वहितकरणधूर्तैः पञ्चभिर्वञ्चितोऽस्मि॥
MSS_6221 इहानेके सत्यं वृषमहिषमेषाः सुतुरगा गृहाणि क्षुद्राणां कतिपयतृणैरेव सुखिनः। गजानामास्थानं मदसलिलजम्बालितभुवां तदेको विन्ध्याद्रेर्विपिनमथवा भूपसदनम्॥
MSS_6222 इहानेके सन्तः सततमुपकारिण्युपकृतिं कृतज्ञाः कुर्वन्तो जगति निवसन्तोऽपि सुधियः। कियन्तस् ते सन्तः सुकृतपरिपाकप्रणयिनो विना स्वार्थं येषां भवति परकृत्यव्यसनिता॥
MSS_6223 इहाविशद्येन पथातिवक्रः शास्त्रौघनिष्यन्दसुधाप्रवाहः। सोऽस्याः श्रवःपत्रयुगे प्रणाली- रेखेव धावत्यभिकर्णकूपम्॥
MSS_6224 इहैकश् चूडालोऽभ्यजनि कलशाद् यस्य सकलैः पिपासोरम्भोभिश् चुलुकमपि नो भर्तुमशकः। स्वमाहात्म्यश्लाघागुरुगहनगर्जाभिरमितः कुषित्वा क्लिश्नासि श्रुतिकुहरमब्धे किमिति नः॥
MSS_6225 इहैव नरकव्याधेश् चिकित्सां न करोति यः। गत्वा निरौषधस्थानं स रोगी किं करिष्यति॥
MSS_6226 इहैव भुवने जातं सत्त्वसंस्थापनं क्षमम्। गृह्यते किमपि स्वस्थैर् अन्यत् किमपि जिह्मगैः॥
MSS_6227 इहोद्याने सम्प्रत्यहह परिशिष्टाः क्रमवशाद् अमी वल्मीकास् ते भुजगकुललीलावसतयः। गतास् ते विस्तीर्णस्तबकभरसौरभ्यलहरी- परीतव्योमानः प्रकृतिगुरवः केऽपि तरवः॥
MSS_6228 इहोपपत्तिर्मम केन कर्मणा क्व वा प्रयातव्यमितो भवेदिति। विचारणा यस्य न विद्यते स्मृतौ कथं स धर्मप्रवणो भविष्यति॥
MSS_6229 ईक्षणध्यानसंस्पर्शैर् मत्स्यकूर्मविहङ्गमाः। पोषयन्ति स्वकान् पुत्रान् तद्वत् पण्डितवृत्तयः॥
MSS_6230 ईक्षितोपदिशतीव नर्तितुं तत्क्षणोदितमुदं मनोभुवम्। कान्तदन्तपरिपीडिताधरा पाणिधूननमियं वितन्वती॥
MSS_6231 ईदृशं कारयेन् न्यासं येन श्रेयो भविष्यति। अन्येऽपि दुष्टमन्त्रेण न हिंसन्ति कदाचन॥
MSS_6232 ईदृशं निगदति प्रिये दृशं संमदात् कियदियं न्यमीलयत्। प्रातरालपति कोकिले कलं जागरादिव निशः कुमुद्वती॥
MSS_6233 ईदृशं व्यसनं प्राप्तं भ्रातरं यः परित्यजेत्। को नाम स भवेत् तस्य यमेष न परित्यजेत्॥
MSS_6234 ईदृशस्य भवतः कथमेतल् लाघवं मुहुरतीव रतेषु। क्षिप्तमायतमदर्शयदुर्व्यां काञ्चिदाम जघनस्य महत्त्वम्॥
MSS_6235 ईदृशे व्यवहाराग्नौ मन्त्रिभिः परिपातिताः। स्थाने खलु महीपाला गच्छन्ति कृपणां दशाम्॥
MSS_6236 ईदृशैः श्वेतकाकीयै राज्ञः शासनदूषकैः। अपापानां सहस्राणि हन्यन्ते च हतानि च॥
MSS_6237 ईप्सितं मनसः सर्वं कस्य संपद्यते सुखम्। दैवायत्तं यतः सर्वं तस्मात् संतोषमाश्रयेत्॥
MSS_6238 ईर्ष्यया रक्षतो नारीर् धिक् कुलस्थितिदाम्भिकान्। स्मरान्धत्वाविशेषेऽपि तथा नरमरक्षतः॥
MSS_6239 ईर्ष्ययैव समुद्विग्नाः पुरुषाद् दुष्टचेतसः। अतिसक्ताः पलायन्ते श्रीधृतिस्मृतिकीर्तयः॥
MSS_6240 ईर्ष्या कलहमूलं स्यात् क्षमा मूलं हि संपदाम्। ईर्ष्यादोषाद् विप्रशापम् अवाप जनमेजयः॥
MSS_6241 ईर्ष्या कुलस्त्रीषु न नायकस्य निःशङ्ककेलिर्न पराङ्गनासु। वेश्यासु चैतद् द्वितयं प्ररूढं सर्वस्वमेतास् तदहो स्मरस्य॥
MSS_6242 ईर्ष्याद् हि कुप्यते वेश्या प्रसङ्गाच् च विरज्यते। स्तब्धातिगमनाच् चापि दानादपि विलुप्यते॥
MSS_6243 ईर्ष्याप्रस्फुरिताधरोष्ठरुचिरं वक्त्रं न मे दर्शितं साधिक्षेपपदा मनागपि गिरो न श्राविता मुग्धया। मद्दोषैः सरसैः प्रतापितमनोवृत्त्यापि कोपोऽनया काञ्च्या गाढतरावबद्धवसनग्रन्थ्या समावेदितः॥
MSS_6244 ईर्ष्याभयक्रोधसमन्वितेन लुब्धेन रुग्दैन्यनिपीडितेन। विद्वेषयुक्तेन च सेव्यमानम् अन्नं न सम्यक् परिपाकमेति॥
MSS_6245 ... ... ... ... ... ...॥ ईर्ष्यामलं खलेष्वास्ते विषमाशीविषेष्विव॥
MSS_6246 ईर्ष्यारोषज्वलितो निजपतिसङ्गं विचिन्तयंस् तस्याः। च्युतवसनजघनभावन- सान्द्रानन्देन निर्वामि॥
MSS_6247 ईर्ष्या लोभो मदः प्रीतिः क्रोधो भीतिश् च साहसम्। प्रवृत्तिच्छिद्रहेतूनि कार्ये सप्त बुधा जगुः॥
MSS_6248 ईर्ष्यी घृणी त्वसंतुष्टः क्रोधनो नित्यशङ्कितः। परभाग्योपजीवी च षडेते नित्यदुःखिताः॥
MSS_6249 ईशः करस्थीकृतकाञ्चनाद्रिः कुबेरमित्रं रजताचलस्थः। तथापि भिक्षाटनमस्य जातं विधौ शिरःस्थे कुटिले कुतः श्रीः॥
MSS_6250 ईशानोत्थैः शकुनैश् चोरा ग्रामं प्रविश्य न लभन्ते। न च रोगार्तो जीवति स्वस्थोऽप्यस्वास्थ्यमाप्नोति॥
MSS_6251 ईशानोत्थैः शकुनैर् विशेषतः शूरमण्डलाक्रान्तैः। रिपुवेष्टित इव दूरं त्यक्त्वा स्थानं पलायेत॥
MSS_6252 ईशे पदप्रणयभाजि मुहूर्तमात्रं प्राणप्रियेऽपि कुरु मानिनि मा प्रसादम्। जानातु मत्पतिरसौ पदयोर्नतानाम् अस्मादृशामपि मनोरथभङ्गदुःखम्॥
MSS_6253 ईशो दण्डस्य वरुणो राज्ञां दण्डधरो हि सः। ईशः सर्वस्य जगतो ब्राह्मणो वेदपारगः॥
MSS_6254 ईशो दुरत्ययः काल इति सत्यवती श्रुतिः। वृद्धानामपि यद् बुद्धिर् बालवाक्यैर्विभिद्यते॥
MSS_6255 ईश्वरः स जगत्पूज्यः स वाग्मी चतुराननः। यस्यास्ति द्रविणं लोके स एव पुरुषोत्तमः॥
MSS_6256 स एवाहृदयो राहुर् अलसः स शनैश्चरः। वक्रः कुजन्मा सततं वित्तं यस्य न विद्यते॥
MSS_6257 ईश्वरः सर्वभूतानां हृद्देशेऽर्जुन तिष्ठति। भ्रामयन् सर्वभूतानि यन्त्रारूढानि मायया॥
MSS_6258 ईश्वरगृहमिदमत्र हि विषं च वृषभश् च भस्म चाद्रियते। यस् तु न विषं न वृषभो न भस्म तस्यात्र का गणना॥
MSS_6259 ईश्वरपरिग्रहोचित- मोहोऽस्यां मधुप किं मुधा पतसि। कनकाभिधानसारा वीतरसा कितवकलिकेयम्॥
MSS_6260 ईश्वरमाराधयतो विगलितमानस्य लब्धमैश्वर्यम्। स्फुटमेव भवति लघिमा गरिमापि कथं न जानीमः॥
MSS_6261 ईश्वरसेवा सुलभ- न्यक्कारा दुर्लभोत्कर्षा। चिरपरिचर्या विफला निर्माल्या निष्क्रमोऽपि निरयाय॥
MSS_6262 ईश्वरस्य जगत् कृत्स्नं सृष्टिमाकुलयन्निमाम्। अस्ति योऽस्त्रीकृतस्त्रीकस् तस्य वैरं स्मरन्निव॥
MSS_6263 ईश्वराः पिशुनाञ् शश्वद् बिभ्रतीति किमद्भुतम्। प्रायो निधय एवाहीन् द्विजिह्वान् दधतेतराम्॥
MSS_6264 ईश्वराणां वचः सत्यं तथैवाचरितं क्वचित्। तेषां यत् स्ववचोयुक्तं बुद्धिमांस् तत् समाचरेत्॥
MSS_6265 ईश्वराणामिदं तन्त्रं प्रायेणौत्सुक्यमावहेत्। यतस् तिरश्चां चरितैर् नीतिमार्गः प्रदर्श्यते॥
MSS_6266 ईश्वरात् समभूद् रुद्रो ज्योतिर्मय उमापतिः। रुद्राद् विष्णुरभूदाद्यस् त्रैलोक्यपरिपालकः॥
MSS_6267 ईश्वरानुगृहीतो हि कश्चिद् बालोऽपि शाम्यति। वृद्धोऽपि न शमं याति कश्चित् कापुरुषः पुनः॥
MSS_6268 ईश्वरा भूरिदानेन यल् लभन्ते फलं किल। दरिद्रस् तच्च काकिण्या प्राप्नुयादिति न श्रुतिः॥
MSS_6269 ईश्वरेण समं प्रीतिर् न मे लक्ष्मण रोचते। गतस्य गौरवं नास्ति आगतस्य धनक्षयः॥
MSS_6270 ईश्वरोक्ताद् धनुर्वेदाद् व्यासस्यापि सुभाषितात्। पदान्याकृष्य रचितो ग्रन्थः संक्षेपतो मया॥
MSS_6271 ईषत्कम्पपयोधरं गुरुकटीप्रौढप्रहाराद्भुतं स्विद्यद्भालमनेकहास्यसरसं संकथ्यपादव्यथम्। वारंवारमुरःप्रपातसुभगं संदश्यमानाधरं किंचिद्दत्तनितम्बदेशनखरं धन्यो रतं सेवते॥
MSS_6272 ईषत्तुषारैः कृतशीतहर्म्यः सुवासितं चारुशिरः सचम्पकैः। कुर्वन्ति नार्योऽपि वसन्तकाले स्तनं सहारं कुसुमैर्मनोहरैः॥
MSS_6273 ईषत्प्रकटितो मन्दस् तीक्ष्णस् तु पुलकादिभिः। स तु तीक्ष्णतरः श्वासशोषितावयवोऽत्र यः॥
MSS_6274 ईषदवशिष्टजडिमा शिशिरे गतमात्र एव चिरमङ्गैः। नवयौवनेव तन्वी निषेव्यते निर्भरं वापी॥
MSS_6275 ईषदायच्छमानोऽपि सिंहो मत्तानपि द्विपान्। निहन्ति बलवांस् तस्मात् संधेयः शिवमिच्छता॥
MSS_6276 ईषद्वक्रितपक्ष्मपङ्क्तिभिरनाकूतस्मितैर्वीक्षित् ऐः एतैरेव तवाद्य सुन्दरि करक्रोडे जगद् वर्तते। अन्तः पांसुलहेमकेतकिदलद्रोणीदुरापश्रियो दोर्मूलस्य निवेदनादिह पुनः क्रूरे किमाकाङ्क्षसि॥
MSS_6277 ईषन्नासानिकोचः खरमुखरसुखप्रेक्षणं हासलेशः स्वाबोधादप्रसादध्वननमसदवद्योक्तिहेलावहेला। मौनव्यासङ्गवार्तान्तरपररुचिरश्लोकपाठाद यस् ते सोढव्याः के कियन्तः शिव शिव कविते कुच्छला मत्सराणाम्॥
MSS_6278 ईषन्मीलितदृष्टि मुग्धविलसत्सीत्कारधारावशाद् अव्यक्ताकुलकेलिकाकुविकसद्दन्तांशुधौताधरम्। शान्तस्तब्धपयोधरं भृशपरिष्वङ्गात् कुरङ्गीदृशो हर्षोत्कर्षविमुक्तनिःसहतनोर्धन्यो धयत्याननम्॥
MSS_6279 ईषन्मीलितलोचना श्लथसमस्ताङ्गा श्रमोद्वेजिता निश्वासप्रथमा विरत्नरसना संत्यक्तकण्ठस्वना। प्रोद्यत्कामजला कलासु कुशला निर्लज्जया कामिनी कान्ता कालवशात् प्रियस्य वशगा जाता रतान्ते क्षणम्॥
MSS_6280 ईषन्मीलितलोललोचनयुगं व्यावर्तितभ्रूयुगं संदष्टाधरवेदनाप्रणयिनं मा मेति मन्दाक्षरम्। तन्वङ्ग्याः सुरतावसानसमये दृष्टं मया यन्मुखं स्वेदार्द्रीकृतपाण्डुगण्डयुगलं तत् केन विस्मर्यते॥
MSS_6281 ईषल्लब्धप्रवेशोऽपि स्नेहविच्छेदकारकः। कृतक्षोभो नरीनर्ति खलो मन्थानदण्डवत्॥
MSS_6282 ईषल्लोमशभावभाञ्जि कपिशश्यामानुबन्धच्छवी- लिप्तत्वञ्चि चकोरकीरहरितोन्मेषीणि माषीलताः। एतास् तर्कय बालवानरवधूहस्ताङ्गुलीलब्ध्रिम- स्पर्धावन्ति फलानि बिभ्रति परीणामाभिरामश्रियः॥
MSS_6283 ईहमानः समारम्भान् यदि नासादयेद् धनम्। उग्रं तपः समारोहेन् न ह्यनुप्तं प्ररोहति॥
MSS_6284 दानेन भोगी भवति मेधावी वृद्धसेवया। अहिंसया च दीर्घायुर् इति प्राहुर्मनीषिणः॥
MSS_6285 ईहा धनस्य न सुखा लब्ध्वा चिन्ता च भूयसी। लभ्दनाशो यथा मृत्युर् लभ्दं भवति वा न वा॥
MSS_6286 उक्तं च वक्ष्यमानं च भर्त्सनं तिर्यगीक्षणम्। क्वचिद् यथार्थकथनं व्याख्या तन्त्रस्य षड्विधाः॥
MSS_6287 उक्तं दुर्वचनं मया न सुभगे हास्येऽपि दुःखप्रदं त्यक्त्वा त्वामपि भाषितैरपि मया नान्या गना लालिता। त्वामेकामनवद्यभूषणभरैः संभावयामि त्वया हे निष्कारणकोपने वद कृतः कोपः किमर्थं मयि॥
MSS_6288 उक्तं परस्यामिषताम् अनुक्तं यात्यदृश्यताम्। हृदये शल्यतां धत्ते निधने धनिनां धनम्॥
MSS_6289 उक्तं यत् कृपणं वचो विरचितो भूयान् वसूनां व्ययः सोढाः किं च वियोगवज्रततयो दूती मुहुः प्रेषिता। बद्धोऽयं प्रणयाञ्जलिर्विनिहिते बाष्पाम्बुधौते दृशौ निष्पीयाधरपल्लवं मृगदृशः सर्वे सखे विस्मृतम्॥
MSS_6290 उक्तस् (उत्तस्) ते रुधिरेणाहं स्पृष्टं ते मस्तकं मया। इत्येताञ् शपथान् कृत्वा सा वै गम्या पुनः पुनः॥
MSS_6291 उक्ता गच्छति लज्जिता विरमति प्रेम्णा मनागिक्षते केशांल्लुञ्चति जृम्भणं रचयति प्रस्तौति गाथां मुहुः। आलि गत्यपरां विरौति परुषं चुम्बत्यसौ बालकं गात्रं भञ्जति जृम्भते विहसति प्रत्युत्तरं याचते॥
MSS_6292 दोर्मूलं खलु दर्शयेत् स्तनयुगे वस्त्रं समालम्बते अ गुष्ठेन लिखेन्महीं स्मितमुखी व्रीडां विधत्ते मृषा। दन्तेनाधरपल्लवं विदशति व्यक्तं तथा भाषते भावैरेभिरिह स्फुटं मृगदृशां ज्ञेयोऽभिलाषः सदा॥
MSS_6293 उक्ता ब्रवीषि सुरतं न मया निशायास् त्वं दौष्टवेन गजगामिनि लज्जया वा। ताम्बूलकज्जलकुचामयचिह्नचित्रं तत् संनिवेदयति मां रमणोत्तरीयम्॥
MSS_6294 उक्तिर्नान्या स्फुरति नियतं ध्यानमन्यन्न चास्ते पश्यत्यन्यं न खलु नयनं न श्रवोऽपि शृणोति। श्यामं श्यामं पथिषु चकितं रीतिरेतादृशी नो वृन्दारण्ये चिरपरिचिताः के न जीवन्ति नार्यः॥
MSS_6295 उक्तेन बहुना किं वा किं कृतैः शपथैर्घनैः। वदामि सत्यमेवैतत् त्वमेव मम मानसे॥
MSS_6296 उक्त्वानृतं भवेद् यत्र प्राणिनां प्राण्रक्षणम्। अनृतं तत्र सत्यं स्यात् सत्यमप्यनृतं भवेत्॥
MSS_6297 कामिनीषु विवाहेषु गवां मुक्तौ तथैव च। ब्राह्मणानां विपत्तौ च शपथैर्नास्ति पातकम्॥
MSS_6298 उग्रग्राहमुदन्वतो जलमतिक्रामत्यनालम्बने व्योम्नि भ्राम्यति दुर्गमं क्षितिभृताम् प्राग्भारमारोहति। कीर्णं याति विषाकुलैरहिकुलैः पातालमेकाकिनी कीर्तिस्ते नयनाभिराम कृतकं मन्ये भयं योषिताम्॥
MSS_6299 उग्रत्वं च मृदुत्वं च समयं वीक्ष्य संश्रयेत्। अन्धकारमसंहृत्य नोग्रो भवति भास्करः॥
MSS_6300 उग्ररूपं कुचद्वन्द्वं हारग गाधरं तव। चन्द्रचूडं करिष्यामि कुरु तावद् दिगम्बरम्॥
MSS_6301 उग्राभिष गमनुष गि परस्य दुःखं हन्ताश्लथं व्यथयति प्रसभार्द्रभावम्। बद्धः सरोजकुहरे विरहार्तनादैश् चक्राभिधस्य मधुपोऽधिकमेति दैन्यम्॥
MSS_6302 उग्रावग्राहमग्ना कुशधुवनधुताधोरणास्फालिता गैः प्रत्यग्रोद्दण्डशुण्डोड्डमरणसमरत्रस्तदि ना गचक्रैः। आलोक्यालोक्य शैलानुरुचरणरणच्छृ खलाघट्टयद्भिर् यस्याशाभित्तिजेतुर्मदकलकरिभिः क्वापि न प्रापि र गः॥
MSS_6303 उग्रैः शापैरुपहतिभिया रक्षसा दूरमुक्ताः दग्धुं योग्या हुतवहमपि त्वत्प्रियावर्णशुद्धाः। उत्पश्यन्त्यो जनकतनयातेजसैव स्वरक्षां रोधं यस्यामनुविदधते लोकपालावरोधाः॥
MSS_6304 उचितं गोपनमनयोः कुचयोः कनकाद्रिकान्तितस्करयोः। अवधीरितविधुमण्डल- मुखमण्डलगोपनं किमिति॥
MSS_6305 उचितं नाम नार ग्यां केतक्यामपि कण्टकाः। रसगन्धोज्झिते किं ते कण्टकाः कण्टकारिके॥
MSS_6306 उचितं बन्धनमनयोः कुचयुगयोः केवलं तन्वि। युवजनमानसहाटक- चौरविधौ पश्यतोहरयोः॥
MSS_6307 उचितः प्रणयो वरं विहन्तं बहवः खण्डनहेतवो हि दृष्टाः। उपचारविधिर्मनस्विनीनां न तु पूर्वाभ्यधिकोऽपि भावशून्यः॥
MSS_6308 उचितकर्म तनोति न संपदाम् इतरदप्यसदेव विवेकिनाम्। इति निरस्तसमस्तसुखान्वयः कथमतो न विषीदतु पण्डितः॥
MSS_6309 उचितगुणोत्क्षिप्ता अपि पुरतोऽपि निवेशिते सुवर्णलवे। झगिति पतन्ति मुखेन प्रकटप्रमदा यथा च तुलाः॥
MSS_6309A उचितव्ययशीलस्य कृशत्वमपि शोभते। द्वितीयश्चन्द्रमा वन्द्यो न वन्द्यः पूर्णचन्द्रमाः॥
MSS_6310 उचितामुपास्य रुचिताम् अभिधेहि गिरं निरन्तरावहितः। अप्यायतिमति पुरुषे प्रभुणा कलुषेण भूयते कथिते॥
MSS_6311 उचितेन विचारेण चारुतां यान्ति सूक्तयः। वेद्यतत्त्वावबोधेन विद्या इव मनीषिणाम्॥
MSS_6312 उच्चं प्रदेशं भषणोऽधिरुह्य भषत्यभीक्ष्णं रविमीक्षमाणः। यदा तदानीमचिरेण वृष्टिर् अम्भोदमुक्ता भवति प्रभूता॥
MSS_6313 उच्चः सत्फलदो यथायमहमप्येतादृगेतावता स्पर्धां मन्द मदोद्धतः स्वजनकेनार्केण मा मा कृथाः। दूरादेव भवादृशोऽस्य महसा ध्वस्ताः समस्ताः स्वयं नैवेच्छत्ययमत्ययं गुणिसखः कस्यापि तेजोनिधिः॥
MSS_6314 उच्चकुचकुम्भनिहितो हृदयं चालयति जघनलग्नाग्रः। अतिनिम्नमध्यसंक्रम- दारुनिभस् तरुणि तव हारः॥
MSS_6315 उच्चात् प्रदेशादवतीर्य निम्नं यो याति वामोऽथ सुखप्रदोऽसौ। निम्नप्रदेशात् पुनरुच्चदेशं यक्षो व्रजन् दक्षिणगोऽपि शस्तः॥
MSS_6316 उच्चारणज्ञोऽथ गिरां दधानम् उच्चा रणत्पक्षिगणास् तटीस् तम्। उत्कं धरं द्रष्टुमवेक्ष्य शौरिम् उत्कं धरं दारुक इत्युवाच॥
MSS_6316A उच्चारूढैर्नरैरात्मा रक्षणीयोऽतियत्नतः। दूरारोहपरिभ्रंशविनिपातः सुदुःसहः॥
MSS_6317 उच्चावचं जगद्दौःस्थ्यम् एक एव निषेधति। प्रविष्टमात्रो नृपतिः प्रपञ्चमिव नः श्रुतिः॥
MSS_6318 उच्चावचं न कुरुत स्वनितं पत गास् तूर्णं मुखानि पशवो मुकुलीकुरुध्वम्। कर्णं प्रदाय रसिकाः कलयन्तु हर्षं तारं तनोति रणितं तरुणः पिकोऽयम्॥
MSS_6319 उच्चावचकरान्याय्याः पूर्वराज्ञां युधिष्ठिर। यथा यथा न हीयेरंस् तथा कुर्यान् महीमतिः॥
MSS_6320 उच्चावचानि जननानि भवन्ति यावत् कर्माणि तावदखिलानि लयं न यान्ति। तत् कर्ममूलहननाय यतध्वमार्या यावच्छिरो न विरमेज् जलबन्धरोगः॥
MSS_6321 उच्चासनगतो नीचः नीच एव न चोत्तमः। प्रसादशिखरस्थोऽपि काकः किं गरुडायते॥
MSS_6322 उच्चित्यं प्रथममधः स्थितं मृगाक्षी पुष्पौघं श्रितविटपं ग्रहीतुकामा। आरोढुं चरणमदादशोकयष्टेर् आमूलं पुनरपि तेन पुष्पितोऽसौ॥
MSS_6323 उच्चीकृतग्रीवमहो मुधैव किं याचसे चातकपोत मेघम्। अत्यूर्ज्जितं गर्ज्जितमात्रमस्मिन्न् अम्भोधरे बिन्दुलवस् तु दूरे॥
MSS_6324 उच्चीयन्ते स्म वेश्मन्यशनविरहिते यत्नतः श्रोत्रियाणां यत्र श्यामाकबीजान्यपि चटकवधूचञ्चुकोटिच्युतानि। यस्मिन् दातर्यकस्माच् चटुलवटुकराकृष्टमुक्तावचूल- भ्रष्टास् तत्रैव दृष्टा युवतिभिरलसं घूर्णिता मुक्तिकौघाः॥
MSS_6325 उच्चैः कल्याणवाही करजितवसुधः सर्वदा पूर्णकामो विख्यातः कर्णवृत्त्या न च वचसि कटुश्चित्रपाकानुभावी। कोषापेक्षी परस्मादुचितबहुकथस् तत्परः पुण्यलोके चित्रं राजाधिराज त्वमिव तव रिपुस् तत्र कम्पं प्रतीमः॥
MSS_6326 उच्चैः कुम्भः कपिशदशनो बन्धुरस्कन्धसंधिः स्निग्धाताम्रद्युतिनखमणिर्लम्बवृत्तोरुहस्तः। शूरः सप्तच्छदपरिमलस्पर्धिदानोदकोऽयं भद्रः सान्द्रद्रुमगिरिसरित्तीरचारी करीन्द्रः॥
MSS_6327 उच्चैः पदमधितिष्ठंल् लोकस् तत्त्वेषु मुह्यति प्रायः। विषयमपि पश्यति समं पर्वतशिखराग्रमारूढः॥
MSS_6328 उच्चैः प्रकथनं हासः ष्ठीवनं कुत्सनं तथा। जृम्भणं गात्रभ गं च पर्वस्फोटं च वर्जयेत्॥
MSS_6329 उच्चैः ष्ठीवनमुत्कटप्रहसितं शय्यासनोत्सर्पणं गात्रास्फोटनजृम्भणानि सुलभद्रव्यार्थसंप्रार्थनम्। बालालि गनचुम्बनान्यभिमुखे सख्याः समालोकनं दृक्पातश्च परा मुखो गुणकथा कर्णस्य कण्डूयनम्॥
MSS_6330 उच्चैः स्थानकृतोदयैर्बहुविधैर्ज्योतिर्भिरुद्यत्प्रभैः शुक्राद्यैः किममीभिरत्र वितथां प्रौढिं दधानैरपि। यावल्लोकतमोपहेन भवता लक्ष्मीर्न विस्तार्यते तावच्चन्द्र कथं प्रयाति परमां वृद्धिं स रत्नाकरः॥
MSS_6331 उच्चैःस्थितीनां विदुषां पदमारोढुमिच्छवः। सत्सुभाषितसोपानसेविनः सन्तु साधवः॥
MSS_6332 उच्चैरध्ययनं चिरंतनकथाः स्त्रीभिः सहालापनं तासामर्भकलालने रतिरथो तत्पाकमिथ्यास्तुतिः। पुत्रभ्रातृजनाशिषः सुभगतायोग्यत्वसंकीर्तनं स्वानुष्ठानकथाभिवादनविधिर्भिक्षोगुणा द्वादश॥
MSS_6333 उच्चैरध्ययनं पुरातनकथाः स्त्रीभिः सहालापनं तासामर्भकलालनं पतिनुतिस् तत्पाकमिथ्यास्तुतिः। आदेशस्य करावलम्बनविधिः पाण्डित्यलेखक्रिया होरागारुडमन्त्रतन्त्रकविधिर्भिक्षोगुणा द्वादश॥
MSS_6334 उच्चैरुच्चरतु चिरं चीरी वर्त्मनि तरुं समारुह्य। दिग्व्यापिनि शब्दगुणे श खः संभावना भूमिः॥
MSS_6334A उच्चैरुच्चरितव्यं यत् किंचिदजानतापि पुरुषेण। मूर्खा बहु मन्यन्ते विदुषामपि संशयो भवति॥
MSS_6335 उच्चैरुच्चैःश्रवास् तेन हयरत्नमहारि च। देहबद्धमिवेन्द्रस्य चिरकालार्जितं यशः॥
MSS_6336 उच्चैरुच्चैस्तरामिच्छन् पदान्यायच्छते महान्। नीचो नीचैस्तरां याति निपातभयश कया॥
MSS_6337 उच्चैरुड्डीयमाना नतिमन्ते वहति या तु गच्छन्ती। यच्चिरलभ्यमथाल्पं तत्सा बहु यच्छति त्वरितम्॥
MSS_6338 उच्चैरुत्तालखेलद्भुजवनपवनोद्धूतशैलौघपात- स्फारोदञ्चत्पयोधिप्रकटितमकुटस्वर्धुनीसंगमानि। जीयासुस् ताण्डवानि स्फुटविकटजटाकोटिसंघट्टभूरि- भ्रश्यन्नक्षत्रचक्रव्यवहितसुमनोवृष्टिपातानि शंभोः॥
MSS_6339 उच्चैरुत्तालगण्डस्थलबहुलगलद्दानपानप्रमत्त- स्फीतालिव्रातगीतिश्रुतिविधृतिकलोन्मीलितार्धाक्षि पक्ष्मा। भक्तप्रत्यूहपृथ्वीरुहनिवहसमुन्मूलनोच्चैरुदञ्चच्- छुण्डादण्डाग्र उग्रार्भक इभवदनो वः स पायादपायात्॥
MSS_6340 उच्चैरुद्घोष्य जेतव्यं मध्यस्थश्चेदपण्डितः। पण्डितो यदि तत्रैव पक्षपातोऽधिरोप्यताम्॥
MSS_6341 उच्चैरुन्मथितस्य तेन बलिना दैवेन धिक्कर्मणा लक्ष्मीमस्य निरस्यतो जलनिधेर्जातं किमेतावता। गाम्भीर्यं किमयं जहाति किमयं पुष्णाति नाम्भोधरान् मर्यादां किमयं भिनत्ति किमयं न त्रायते वाडवम्॥
MSS_6342 उच्चैरेष तरुः फलं च पृथुलं दृष्ट्वैव हृष्टः शुकः पक्वं शालिवनं विहाय जडधीस् तां नालिकेरीं गतः। तामारुह्य बुभुक्षितेन मनसा बुद्धिः कृता भेदने आशा तस्य न केवलं विगलिता चञ्चूर्गता चूर्णताम्॥
MSS_6343 उच्चैर्दैवादिह पशुपतौ भूषणीभूय तिष्ठन् कालव्याल प्रथयसि फणां भीषणां तावदेव। देवे दूरादविनयभयाद् यावदेवं गरुत्मान् कोपाटोपं कथमपि तिरोभावयन् मौनमास्ते॥
MSS_6344 उच्चैर्निषादगान्धारौ नीचैरृषभधैवतौ। शेषास्तु स्वरिता ज्ञेयाः षड्जमध्यमपञ्चमाः॥
MSS_6345 उच्चैर्ब्रह्माण्डखण्डद्वितयसहचरं कुम्भयुग्मं दधानः प्रे खन्नागारिपक्षप्रतिभटविकटश्रोत्रतालाभिरा मः। देवः शंबोरपत्यं भुजगपतितनुस्पर्द्धिवर्द्धिष्णुहस्तस् त्रैलोक्याश्चर्यमूर्तिः स जयति जगतामीश्वरः कुञ्जरास्यः॥
MSS_6346 उच्चैर्महारजतराजिविराजितासौ दुर्वर्णभित्तिरिह सान्द्रसुधासवर्णा। अभ्येति भस्मपरिपाण्डुरितस्मरारेर् उद्वह्निलोचनललामललाटलीलाम्॥
MSS_6347 उच्चैर्यद्यस्ति मनः किं विपदा संपदा गन्त्री। पुरुषस्य मनसि भग्ने मग्नेवापत्सु लक्ष्यते लक्ष्मीः॥
MSS_6348 उच्चैर्यो मधुपानलुब्धमनसां भृ गा गनानां गणैर् उद्गीतो रचितालयः खगकुलैर्देशान्तरादागतैः। आसीद् यश्च निषेवितोऽध्वगशतैर्ग्रीष्मोष्मतान्तिच्छिदे सोऽयं संप्रति दुर्मदेन दलितश् छायातरुर्दन्तिना॥
MSS_6349 उच्चैस्तनन्तमभिगम्य घनं तवाहम् अभ्यागतोऽस्म्यतिथिरेष पयोधरार्थी। वक्तुं त्रपा तदपि वच्मि विदूरबन्धोः काठिन्यमस्ति च पयोधरयोर्ममापि॥
MSS_6350 उच्चैस्तरां मत्सरिणोऽपि लोकाः कुर्वन्ति संसत्सु पुरः प्रशंसाम्। न पण्डितर्विश्वसितव्यमत्र तत्सौहृदं यत् क्रियते परोक्षम्॥
MSS_6351 उच्चैस्तरादम्बरशैलमौलेश् च्युतो रविर्गैरिकगण्डशैलः। तस्यैव पातेन विचूर्णितस्य संध्यारजोराजिरिहोज्जिहीते॥
MSS_6352 उच्चौ कुचौ कृशतरा च कटिर्गभीरो नाभिः समुन्नततरं च नितम्बबिम्बम्। निम्नोन्नतेति सुदृशः सुभगे शरीरे मग्नं मनो मम न मां पुनरभ्युपैति॥
MSS_6353 उच्छन्नेव कलौ वृषस्य चरणश्रेणी नवीनां पुनस् तां निर्माय कृतस् त्वया पुनरपि न्यस्तः पदस्यन्दनः। भिन्दानैस्तरणिं त्वदस्त्रनियतैरेतत्किलोदीरितं श्रुत्वानूरुरसौ विहाय मिहिरं त्वां देव सेविष्यते॥
MSS_6354 उच्छलन् मत्स्यपुच्छाग्रदण्डपातहतार्णसि। जगदुद्यानमम्भोधाव् उन्ममज्ज ममज्ज च॥
MSS_6355 उच्छास्त्रपदविन्यासः सहसैवाभिसंपतः। शत्रुख गमुखग्रासम् अगत्वा न निवर्तते॥
MSS_6356 उच्छिद्यते धर्मवृत्तम् अधर्मो वर्तते महान्। भयमाहुर्दिवारात्रं यदा पापो न वार्यते॥
MSS_6357 उच्छिद्राणि दिगम्बरस्य वसनान्यर्धा गिनस्स्वामिनो रत्नालंकृतिभिर्विशोषितवपुःशोभाशतं सुभ्रुवः। पौराढ्याश्च पुरीः श्मशानवसतेर्भिक्षाभुजोऽप्यक्षमा लक्ष्मीं न व्यतनोद् दरिद्रभरणेष्वज्ञो हि सेनान्वयः॥
MSS_6358 उच्छिन्नाश्रयकातरेव कुलटा गोत्रान्तरं श्रीर्गता तामेवानुगता गतानुगतिकास्त्यक्तानुरागाः प्रजाः। आप्तैरप्यनवाप्तपौरुषफलैः कार्यस्य धूरुज्झिता किं कुर्वन्त्वथवोत्तमा गरहितैर गैरिव स्थीयते॥
MSS_6359 उच्छिष्टं करखर्परं पथि गतं मूर्खैर्जडैर्धिक्कृतं विप्रैस् तत्त्वविचिन्तकैर्मनसि तं स्वात्मप्रबोधे कृतम्। नृत्यन्तं च दिगम्बरं च जटिलं बालैश्च मुक्तं जडं डिम्भश्चोपहसन्ति चत्वरपथे दत्त्वा मुहुस् तालिकाः॥
MSS_6360 उच्छिष्टं शिवनिर्माल्यं वमनं शवकर्पटम्। काकविष्ठासमुत्पन्नाः पञ्चैतेऽतिपवित्रकाः॥
MSS_6361 उच्छिष्टो न स्पृशेत् ख गं निशिकुर्यान्न शीर्षके। दिवा च पूजयेदेनं गन्धमाल्यादिसंपदा॥
MSS_6362 उच्छीर्षे पदकं कृत्वा यदि शेते शुनस् तदा। आगच्छद्वल्लभं वक्ति तद्वेश्मन्यचिरादपि॥
MSS_6363 उच्छूनारुणमश्रुणिर्गमवशाच् चक्षुर्मना मन्थरं सोष्मश्वासकदर्थिताधररुचिर्व्यस्तालका भ्रूभुवः। आपाण्डुः करपल्लवे च निभृतम् शेते कपोलस्थली मुग्धे कस्य तपःफलं परिणतं यस्मै तवेयं दशा॥
MSS_6364 उच्छृ कलेन निरपेक्षतयोन्मदेन येनाकुलीकृतमिदं करिणा बभूव। दत्त्वा पदं शिरसि हस्तिपकार्भकेण मन्दः कथं गमित एष वशं प्रसह्य॥
MSS_6365 उच्छेदनं चापचयः पीडनं कर्शनं तथा। इति विद्याविदः प्राहुः शत्रौ वृत्तं चतुर्विधम्॥
MSS_6366 उच्छेद्यमपि विद्वांसो वर्धयन्त्यरिमेकदा। गुडेन वर्धितः श्लेष्मा यतो निःशेषतां व्रजेत्॥
MSS_6367 उच्छ्मश्रुर्व्यात्तवक्त्रः प्रविततरसनापल्लवालीढसृक्का पि गोग्रभ्रान्तनेत्रः पुलकिततरलोत्तानला गूलनालः। कुत्राप्यक्लान्तिगामी क्वचिदतिपिहितः क्वापि तु गाग्रमात्रश् चित्रव्याघ्रोऽयमाप्तुं प्रमदवनमृगीतर्णकांस्तूर्णमेति॥
MSS_6368 उच्छ्रायो जनभीति हेतुरधिकं वैकृत्यमुद्ग्रीवता सर्वत्र प्रतिपर्वविक्रमभवः क्रूरो मरुर्जन्मभूः। यस्योच्चैः कटुकण्टकप्रणयिता धिक् कष्टमुष्ट्रे पशौ तस्मिन् राजपरिग्रहः स च महाशब्दद्वयीभाजनम्॥
MSS_6369 उच्छ्वसन् मण्दलप्रान्तरेखमाबद्धकुड्मलम्। अपर्याप्तमुरो वृद्धेः शंसत्यस्याः स्तनद्वयम्॥
MSS_6370 उच्छ्वासः खण्डखण्डस्तरलितहृदये मूकतां भूषणानाम् उक्तिप्रत्युक्तिबन्धोऽप्यभिनयविहितः पांसुला भूः सुशय्या। तूष्णीमेव प्रसादानुनयनकलहाश् चुम्बनं शब्दशून्यं यत्रैतत् स्वस्ति तस्मै निभृतनिधुवनायेति नान्दी नमोऽस्तु॥
MSS_6371 उच्छ्वासयन्त्यः श्लथबन्धनानि गात्राणि कन्दर्पसमाकुलानि। समीपवर्तिष्वधुना प्रियेषु समुत्सुका एव भवन्ति नार्यः॥
MSS_6372 उच्छ्वासहिक्काशयना गभ ग- विष्ठावमिश्वासविजृम्भणानि। वक्त्रं शुनोऽर्धोन्मिषितां च दृष्टिं द्युते प्रशंसन्ति च वामचेष्टम्॥
MSS_6373 उच्छ्वासावधयः प्राणाः स चोच्छ्वासः समीरणः। समीरणाच्चलं नास्ति यत् प्राणिति तदद्भुतम्॥
MSS_6374 उच्छ्वासोऽपि न निर्याति बाणे हृदयवर्तिनि। किं पुनर्विकटाटोप पदबन्धा सरस्वती॥
MSS_6375 उच्यतां स वचनीयमशेषं नेश्वरे परुषता सखि साध्वी। आनयैनमनुनीय, कथं वा विप्रियाणि जनयन्ननुनेयः॥
MSS_6376 उच्यमानोऽवलम्बेत परमर्मणि मूकताम्। स्वकर्मणि तु बाधिर्यस्थैर्यमाधुर्यसोष्मवान्॥
MSS_6377 उज्जागरितभ्रामित- दन्तुरदलरुद्धमधुकरप्रकरे। काञ्चनकेतकि मा तव विकसतु सौरभ्यसंभारः॥
MSS_6378 उज्जाडिते यदा ग्रामे गच्छतां दक्षिणस्वराः। श्र्गालास् तं पुनः स्थानं कथयन्ति करस्थितम्॥
MSS_6379 उज्जृम्भते कुमुदिनीसुकृतं मृगा को विष्वग्विकीर्णपरिपाटलरश्मिदण्डः। उत्सूतविद्रुमकुलो जलधेस् तर गाद् उत्क्षिप्यमाण इव कश्चन राजकम्बुः॥
MSS_6380 उज्जृम्भाननमुल्लसत्कुचतटं लोलद्भ्रमद्भ्रूलतं स्वेदाम्भःस्नपिता गयष्टि विगलद्व्रीडं सरोमाञ्चया। धन्यः कोऽपि युवा स यस्य वदने व्यापारिताः सांप्रतं मुग्धे दुग्धमहाब्धिफेनपटलप्रख्याः कटाक्षच्छटाः॥
MSS_6381 उज्ज्वलं सरलं चैव वक्रमारक्तमेव च। नेत्रं चतुर्विधं प्रोक्तं तस्य भावाः पृथक् पृथक्॥
MSS_6382 उज्ज्वलम् मित्रसंयोगे सरलं पुत्रदर्शने। वक्रं च कामिनीभोगे आरक्तं शत्रुदर्शने॥
MSS_6383 उज्ज्वलगुणमभ्युदितं क्षुद्रो द्रष्टुं न कथमपि क्षमते। दग्ध्वा तनुमपि शलभो दीप्रं दीपार्चिषं हरति॥
MSS_6384 उज्ज्वलचम्पकमुकुला- श कितया यः प्रदीपकं स्पृशति। कज्जलकल कदाहं मुक्त्वान्यत् तस्य किं घटताम्॥
MSS_6385 उज्ज्वलालोकया स्निग्धा त्वया त्यक्ता न राजते। मलीमसमुखी वर्तिः प्रदीपशिखया यथा॥
MSS_6386 उज्झती शुचिमिवाशु तमिस्राम् अन्तिकं व्रजति तारकराजे। दिक्प्रसादगुणमण्डनमूहे रश्मिहासविशदं मुखमैन्द्री॥
MSS_6387 उज्झन्त्यः स्वर्णकाञ्चीर्झणिति रशनया चम्पकन्यासमय्या तन्वत्यस्तारहारान् विचकिलकलिकापंक्तिमुद्रावलीभिः। किं चाशोकप्रवालैररुणमणिमयान् संत्यजन्त्योऽवतंसान् उत्कीर्णाः कामबाणैरिव हृदि सुहृदो वल्लभानां बभूवुः॥
MSS_6388 उज्झितवृषयोगा अपि रतिसमये नरविशेषनिरपेक्षाः। कृष्णौकाभिरता अपि हिरण्यकशिपुप्रियाः सततम्॥
MSS_6389 उज्झितसौभाग्यमद- स्फुटयाच्ञान गभीतयोर्यूनोः। अकलितमनसोरेका दृष्टिर्दूती निसृष्टार्थी॥
MSS_6390 उज्झिताहमिति वत्स न दूये राघवेण कुलदूषणभीत्या। का त्वमित्यभिहिते बत वन्यान् श्रावये किमिति मुह्यति चेतः॥
MSS_6391 उज्झित्वा दिशमम्बरं वरतरं वासो वसानश्चिरं हित्वा वासरसं पुनः पितृवने कैलासहर्म्याश्रयः। त्यक्त्वा भस्म कृता गरागनिचयः श्रीखण्डसारद्रवैर् देवः पातु हिमाद्रिजापरिणयं कृत्वा गृहस्थः शिवः॥
MSS_6392 उडुगणपरिवारो नायकोऽप्यौषधीनाम् अयममृतशरीरः कान्तियुक्तोऽपि चन्द्रः। भवति विगतरश्मिर्मण्डलं प्राप्य भानोः परसदननिविष्टः को लघुत्वं न याति॥
MSS_6393 उडुपरिवृढः पत्या मुक्तामयं यदपीडयद् यदपि बिसिनीं भानोर्जायां जहास कुमुद्वती। तदुभय मतः श के स कोचितं निजश कया प्रसरति नवार्के कर्कन्धूफलारुणरोचषि॥
MSS_6394 उडुपरिषदः किं नार्हत्वं निशः किमु नौचिती पतिरिह न यद् दृष्टस् ताभ्यां गणेयरुचीगणः। स्फुटमुडुपतेराश्मं वक्षः स्फुरन्मलिनाश्मन- च्छवि यदनयोर्विच्छेदेऽपि द्रुतं बत न द्रुतम्॥
MSS_6395 उडुराजमुखी मृगराजकटिर् गजराजविराजितमन्दगतिः। यदि सा वनिता हृदये निहिता क्व जपः क्व तपः क्व समाधिरतिः॥
MSS_6396 उड्डायितः पूर्वदिशा क्रमेण प्रकाशर गः पृथुलः पतण्गः। पारे वियद्विच्युतरश्मिरर्वाक् पतन्निदानीं क्षपितोऽस्तशैले॥
MSS_6397 उड्डीनं विहगैर्मृतं जलचरैः क्ष्मान्तर्गतं कच्छपैः पाठीनैः पृथुप कपीठलुठनाद्यस्मिन् मुहुर्मूर्च्छितम्। तस्मिन्नेव सरस्यकालजलदेनागत्य तच्चेष्टितं येनाकुम्भनिमग्नवन्यकरिणां यूथैः पयः पीयते॥
MSS_6398 उड्डीना गुणपत्रिणः सुखफलान्याराद् विकीर्णान्यधः पर्यस्ताः परितो यशस्तबकिताः संपल्लतापल्लवाः। प्रागेवापसृतः प्रमोदहरिणश्च्छाया कथान्तं गता दैवारण्यमत गजेन बलिना भग्नेऽभिमानद्रुमे॥
MSS_6399 उड्डीनानामेषां प्रासादात् तरुणि पक्षिणां प क्तिः। विस्फुरति वैजयन्ती पवनच्छिन्नापविद्धेव॥
MSS_6400 उड्डीयागतमिन्दुमण्डलमिदं किं खञ्जरीटद्वयं हित्वा कोरकतां विकस्वरतरे याते किमिन्दीवरे। इन्दोर्बिम्बमवाप्य जातरभसौ किं वा चकोराविमाव् आं ज्ञातं शफरीविलासपटुनी नेत्रे कुर गीदृशः॥
MSS_6401 उड्डीयाणं तु सहजं कथितं गुरुणा सदा। अभ्यसेदस्ततन्द्रस् तु वृद्धोऽपि तरुणो भवेत्॥
MSS_6402 उड्डीयोर्ध्वं गमने निपत्यवचना वधोन्मुखी शकुनिः। वामे यातुर्निधनं दिशति विपक्षे विपक्षस्य॥
MSS_6402A उत वा तृणवान् मार्गः समो गम्यः प्रशस्यते। सुशोध्यस् त्रिविधो मार्गः षड्विधं च स्वकं बलम्॥
MSS_6403 उत्कटकण्टककोटी- घर्षणघृष्टानि हृदि न चिन्तयति। असदृशरसविवशमतिर् विशत्यलिः केतकीकुसुमम्॥
MSS_6404 उत्कण्ठयति मेघानां माला वृन्दं कलापिनाम्। यूनां चोत्कण्ठयत्येष मानसं मकरध्वजः॥
MSS_6405 उत्कण्ठाकुलचक्रवाकयुवतीनिःश्वासदण्डाहतः पीयूषद्युतिरच्छदर्पणतुलामारोहति प्रस्थितः। कोकानां कृपयेव कुक्कुटरवैराहूयमाने रवौ दिग् जाता नवधौतविद्रुममणिच्छाया च सौत्रामणी॥
MSS_6406 उत्कण्ठाकुलमस्तु कण्टककुले संजायतां ते मनः सानन्दं पिचुमन्दकन्दलदलास्वादेषु का वा क्षतिः। एतत् किं तु तव क्रमेलक कथंकारं सहे दुःसहं तस्मिन् पुण्ड्रककन्दलीकिसलये येनासि निन्दापरः॥
MSS_6407 उत्कण्ठित मनो बाला सुदूरस्था नवं वयः। विधिर्वामो रिपुः कामो हा हा दुःखपरम्परा॥
MSS_6408 उत्कण्ठितस्य हृदयानुगुणा वयस्या संकेतके चिरयति प्रवरो विनोदः। संस्थापना प्रियतमा विरहातुराणां रक्तस्य रागपरिवृद्धिकरः प्रमोदः॥
MSS_6409 उत्कण्ठितस्य हृदयानुगता सखीव संकीर्णदोषरहिता विषयेषु गोष्ठी। क्रीडारसेषु मदनव्यसनेषु कान्ता स्त्रीणां तु कान्तरतिविघ्नकरी सपत्नी॥
MSS_6410 उत्कम्पघर्मपिच्छिल- दोःसाधिकहस्तविच्युतश् चौरः। शिवमाशास्ते सुतनु स्तनयोस्तव पञ्चलाञ्चलयोः॥
MSS_6411 उत्कम्पिनी भयपरिस्खलितांशुकान्ता ते लोचने प्रतिदिशं विधुरे क्षिपन्ती। क्रूरेण दारुणतया सहसैव दग्धा धूमान्धितेन दहनेन न वीक्षितासि॥
MSS_6412 उत्कम्पोऽपि सकम्प एव हृदये चिन्तापि चिन्तान्विता निःश्वासा अपि निःश्वसन्त्यनिभृतं बाष्पोऽपि बाष्पायते। कान्तां संस्मरतो विदेशवसतेर्नक्तं दिवं कामिनः प्रारोहा इव निष्पतन्ति मनसो दुःखानि दुःखान्वितात्॥
MSS_6413 उत्कम्पो हृदये स्खलन्ति वचनान्यावेगलोलं मनो गात्रं सीदति चक्षुरश्रुकलुषं चिन्ता मुखं शुष्यति। यस्यैषा सखि पूर्वर गरचना मानः स मुक्तो मया वन्स्यास्ता अपि योषितः क्षितितले यासामयं संमतः॥
MSS_6414 उत्कर्णं करिणां गणेन विकसन्मोदं चिराद् बर्हिभिः क्रीडाकेशरिभिश्च पञ्जरगतैः कोपस्फुरल्लोचनम्। कुञ्जोत्स गभुवि प्रकम्पतरलं सीमन्तिनीभिः क्षणात् पीतः श्रोत्रपुटेन देव परितः प्रातर्मृद गध्वनिः॥
MSS_6415 उत्कर्णोऽयमकाण्डचण्डिमपटुः स्फारस्फुरत्केसरः क्रूराकारकरालवक्रविकटस्तब्धोर्ध्वला गूलभृत्। चित्रेणापि न शक्यतेऽभिलिखितुं सर्वा गसंकोचनाच् चीत्कुर्वद्गिरिकुञ्जकुञ्जरशिरः कुम्भस्थलस्थो हरिः॥
MSS_6416 उत्कर्तितुं समर्थोऽपि गन्तुं चैव सपक्षकः। द्विरेफो गन्धलोभेन कमले याति बन्धनम्॥
MSS_6417 उत्कर्षवान् निजगुणो यथा यथा याति कर्णमन्यस्य। धनुरिव सुवंशजन्मा तथा तथा सज्जनो नमति॥
MSS_6418 उत्कर्षो नैव नित्यः स्यान्नापकर्षस् तथैव च। प्राक् कर्मवशतो नित्यं सधनो निर्धनो भवेत्॥
MSS_6419 उत्कलिकाबाहुल्यं तत् तत् स्वाभाविकं द्रवत्वं च। स च निरुपाधिस्नेहस् तेनेशस्य प्रिया ग गा॥
MSS_6420 उत्कल्लोलस्य लक्ष्मीं लवणजलनिधिर्लम्भितः क्षीरसिन्धोः को विन्ध्यः कश्च गौरीगुरुरिति मरुतामभ्युदस्तो विवेकः। नीताः कर्कत्वमर्कप्रवहणहरयो हारितोत्स गलक्ष्मा राजन्नुद्दामगौरैरजनि च रजनीवल्लभस्त्वद्यशोभिः॥
MSS_6421 उत्कामुन्मनयन्त्येते बालां तदलकत्विषः। अम्भोधरास् तडित्वन्तो गम्भीराः स्तनयित्नवः॥
MSS_6422 उत्कीर्णा इव वासयष्टिषु निशानिद्रालसा बर्हिणो धूपैर्जालविनिःसृतैर् वलभयः संदिग्धपारावताः। आचारप्रयतः सपुष्पबलिषु स्थानेषु चार्चिष्मतीः संध्याम गलदीपिका विभजते शुद्धान्तवृद्धो जनः॥
MSS_6423 उत्कूजति भ्रमति रोदिति रारटीति पद्मानि चोत्क्षिपति चञ्चुपुटेन दूरम्। तोये निमज्जति शशा कमुदीक्षते च कष्टं प्रियाविरहितो निशि चक्रवाकः॥
MSS_6424 उत्कूजति श्वसिति मुह्यति याति तीरं तीरात् तरुं तरुतलात् पुनरेति वापीम्। वाप्यां न तिष्ठति न चाति मृणालखण्डं चक्रः क्षपासु विरहे खलु चक्रवाक्याः॥
MSS_6425 उत्कूजन्तु वटे वटे बत बकाः काका वराका अपि क्रांकुर्वन्तु सदा निनादपटवस्ते पिप्पले पिप्पले। सोऽन्यः कोऽपि रसालपल्लवलवग्रासोल्लसत्पाटव- क्रीडत्कोकिलकण्ठकूजनकलालीलाविलासक्रमः॥
MSS_6426 उत्कृत्य ज्वलितात् शवात् कथमपि प्रेताशनः पैशितीं पेशीमग्निमयीं निगीर्य सहसा दन्दह्यमानोदरः। धावत्युत्प्लवते मुहुर्निपतति प्रोत्तिष्ठति प्रेक्षते विष्वक्क्रोशति संपिनष्टि जठरं मुष्ट्या हते मस्तकम्॥
MSS_6427 उत्कृत्योत्कृत्य कृत्तिं प्रथममथ पृथूच्छोफभूयांसि मांसान्य अंसस्फिक्पृष्ठपिण्डाद्यवयवसुलभान्युग्रपूत् ईनि जग्ध्वा। आत्तस्नाय्वन्त्रनेत्रः प्रकटितदशनः प्रेतर कः कर काद् अ कस्थादस्थिसंस्थं स्थपुटगतमपि क्रव्यमव्यग्रमत्ति॥
MSS_6428 उत्कृत्योत्कृत्य गर्भानपि शकलयतः क्षत्रसंतानरोषाद् उद्दामस्यैकविंशत्यवधि विधसतः सर्वतो राजवंश्यान्। पित्र्यं तद्रक्तपूर्णह्रदसवनमहानन्दमन्दायमान- क्रोधाग्नेः कुर्वतो मे न खलु न विदितः सर्वभूतैः स्वभावः॥
MSS_6429 उत्कृष्टबलवीर्यस्य विजिगीषोर्जयैषिणः। गुणानुरक्तप्रकृतेर् यात्रा यानमिति स्मृतम्॥
MSS_6430 उत्कृष्टमध्यमनिकृष्टजनेषु मैत्री यद्वच्छिलासु सिकतासु जलेषु रेखा। वैरं क्रमादधममध्यमसज्जनेषु यद्वच्छिलासु सिकतासु जलेषु रेखा॥
MSS_6431 उत्कोचं प्रीतिदानं च द्यूतद्रव्यं सुभाषितम्। कामिनीं प्रथमावस्थां सद्यो गृह्णाति बुद्धिमान्॥
MSS_6432 उत्कोचकाश्चौपधिका वञ्चकाः कितवास् तथा। म गलादेशवृत्ताश्च भद्रप्रेक्षणिकैः सह॥
MSS_6433 असम्यक्कारिणश्चैव महामात्राश्चिकित्सकाः। शिल्पोपचारयुक्ताश्च निपुणाः पुण्ययोषितः॥
MSS_6434 एवमाद्यान् विजानीयात् प्रकाशांल्लोककण्टकान्। विगूढचारिणश्चान्यान् अनार्यानार्यलि गिनः॥
MSS_6435 उत्कोचपारितोषक- भाटसुभाषिततरार्थचौर्यांशाः। तत्क्षणमेव ग्राह्याः षडन्यकाले न लभ्यन्ते॥
MSS_6436 उत्क्रान्तं गिरिकूटल घनसहं ते वज्रसारा नखास् तत्तेजश्च तदूर्जितं स च नगोन्माथी निनादो महान्। आलस्यादविमुञ्चता गिरिगुहां सिंहेन निद्रालुना सर्वं विश्वजयैकसाधनमिदं लब्धं न किंचित् कृतम्॥
MSS_6437 उत्क्रान्तानामामिषायोपरिष्टाद् अध्याकाशं बभ्रुमुः पत्रवाहाः। मूर्ताः प्राणा नूनमद्याप्यवेक्षा- मासुः कायं त्याजिता दारुणास्त्रैः॥
MSS_6438 उत्क्रामद्भिश्च यः प्राणैः प्रयतः शिष्टसंमतः। चिन्तयेन् मनसा ग गां स गतिं परमां लभेत्॥
MSS_6439 उत्क्षिप्तं करक कणद्वयमिदं बद्धा दृढं मेखला यत्नेन प्रतिपादिता मुखरयोर्मञ्जीरयोर्मूकता। आरब्धे रभसान् मया प्रियसखि क्रीडाभिसारोत्सवे चण्डालस्तिमिरावगुण्ठनपटक्षेपं विधत्ते विधुः॥
MSS_6440 उत्क्षिप्तं सखि वर्तिपूरितमुखं मूकीकृतं नूपुरं काञ्चीदाम निवृत्तघर्घररवं क्षिप्तं दुकूलान्तरे। सुप्ताः पञ्जरसारिकाः परिजनोऽप्याघूर्णितो निद्रया शून्यो राजपथस्तमांसि निविडान्येह्येहि निर्गम्यताम्॥
MSS_6441 उत्क्षिप्तं सह कौशिकस्य पुलकैः साकं मुखैर्नामितं भूपानां जनकस्य संशयधिया सार्धं समास्फालितम्। वैदेहीमनसा समं च सहसा कृष्टं ततो भार्गव- प्रौढाहंकृतिकन्दलेन च समं भग्नं तदैशं धनुः॥
MSS_6442 उत्क्षिप्तबाहुदर्शित- भुजमूलं चूतमुकुल मम सख्या। आकृष्यमाण राजति भवतः परमुच्चपदलाभः॥
MSS_6443 उत्क्षिप्तमुच्छ्रितसितांशुकरावलम्बैर् उत्तम्भितोडुभिरतीवतरां शिरोभिः। श्रद्धेयनिर्झरजलव्यपदेशमस्य विष्वक्तटेषु पतति स्फुटमन्तरीक्षम्॥
MSS_6444 उत्क्षिप्ता अपि दन्तीद्रैः कोपनैः पत्तयः परम्। तदसूनहरन् खड्गघातैः स्वस्य पुरः प्रभोः॥
MSS_6445 उत्क्षिप्य करिभिर्दूरान् मुक्तानां योधिनां दिवि। प्रापि जीवात्मभिर्दिव्या गतिर्वा विग्रहैर्मही॥
MSS_6446 उत्क्षिप्य टिट्टिभः पादाव् आस्ते भ गभयाद् दिवः। स्वचित्तकल्पितो गर्वः कस्य नात्रापि विद्यते॥
MSS_6447 उत्क्षिप्यालकमालिकां विलुलितामापाण्डुगण्डस्थलाद् विश्लिष्यद्वलयप्रपातभयतः प्रोल्लास्य किंचित् करौ। द्वारस्तम्भनिषण्णगात्रलतिका केनापि पुण्यात्मना मार्गालोकनदत्तदृष्टिरबला तत्कालमालि ग्यते॥
MSS_6448 उत्क्षिप्योच्चैः प्रस्फुरन्तं रदाभ्याम् ईषादन्तः कुञ्जरं शात्रवीयम्। शृ गप्रोतप्रावृषेण्याम्बुदस्य स्पष्टं प्रापत् साम्यमुर्वीधरस्य॥
MSS_6449 उत्खातं निधिश कया क्षितितलं ध्माता गिरेर्धातवो निस्तीर्णः सरितांपतिर्नृपतयो यत्नेन संसेविताः। मन्त्राराधनतत्परेण मनसा नीताः श्मशाने निशाः प्राप्तः काणवराटकोऽपि न मया तृष्णेऽधुना मा भव॥
MSS_6450 उत्खातच्छिन्नसंध्यारुणकमलवनो व्योमकासारमध्यं मन्ये मत्तो निशीथाह्वयवनमहिषो म क्ष्वविक्षन्मिम क्षुः। तत्कालोद्भिद्यमानः सह तनुपृथुभिस् तारकाबुद्बुदौघैस् तस्मादेवोज्जिहीते कलुषितभुवनं भीषणो ध्वान्तप कः॥
MSS_6451 उत्खातदैवतमिवायतनं पुरारेर् अस्ताचलान्तरितसूर्यमिवान्तरिक्षम्। हम्मीरभूभुजि गते सुरवेश्म विश्वं पश्यामि हारमिव नायकरत्नशून्यम्॥
MSS_6452 उत्खातान् प्रतिरोपयन् कुसुमितांश्चिन्वंल्लघून् वर्धयन् अत्युच्चान् नमयन् पृथून् विदलयन् विश्लेषयन् संहतान्। तीक्ष्नान् कण्टकिनो बहिर्नियमयन् स्वारोपितान् पालयन् मालाकार इव प्रयोगकुशलो राज्ये चिरं तिष्ठति॥
MSS_6453 उत्खाय चित्तोपवनात् सुमेधो- माला कृता पुस्तकनिष्कुटेषु। काव्यद्रुमाणामधिरोपितानां फलं परां निर्वृतिमुन्नयामः॥
MSS_6454 उत्खेलत्त्रिवलीतर गतरला रोमावलीशैवल- स्त्रग्वल्लिर्युवती ध्रुवं जनमनोनिर्वाणवाराणसी। एतस्या यदुरस्तटीपरिसरे यद्बाल्यचापल्ययोः स्थाने यौवनशिल्पिकल्पितचिताचैत्यद्वयं दृश्यते॥
MSS_6455 उत्तंसः केकिपिच्छैर्मरकतवलयश्यामले दोःप्रकाण्डे हारः सान्द्रेन्द्रनीलैर्मृगमदरचितो वक्त्रपत्रप्रपञ्चः। नीलाब्जैः शेखरश्रीरसितवसनता चेत्यभीकाभिसारे संप्रत्येणेक्षणानां तिमिरभरसखी वर्तते वेषलीला॥
MSS_6456 उत्तंसकौतुकरसेन विलासिनीनां लूनानि यस्य न नखैरपि पल्लवानि। उद्यानमण्डनतरो सहकार स त्वम् अ गारकारकरगोचरतां गतोऽसि॥
MSS_6457 उत्तंसितं भाति मुखप्रभाभिर् न किंचिदब्जं यदहो तदस्याः। युक्तं दृशावेव विधिर्विधिज्ञः कर्णद्वयालंकरणं चकार॥
MSS_6458 उत्तंसीकृतचन्द्रमाः सभुजगान् वीचीन् परावर्तयन् ज्योत्स्नाभस्मविलेपने निरवधिस्फीते महिम्नि स्थितः। प्रे कच्छ करोटिकोटिहननैः स्वःसिन्धुमुद्घोषयन्न् अत्यन्तं पथि गर्जिताट्टहसितो रुद्रं हसत्यर्णवः॥
MSS_6459 उत्तंसेषु ननर्त न क्षितिभुजां न प्रेक्षकैर्लक्षितः साका क्षं लुठितो न च स्तनतटे लीलावतीनां क्वचित्। कष्टं भोश्चिरमन्तरेव जलधेर्दैवाद् विशीर्णोऽभवत् खेलद्व्यालकुला गघर्षणपरिक्षीणप्रमाणो मणिः॥
MSS_6460 उत्तप्तोऽयमुरंगमः शिखितलच्छायां समालम्बते वैरं साहजिकं विहाय च शिखी मूलं तरोर्गच्छति। याचन्ते च जलं निकुञ्जभवने तृष्णातुराः सारिकास् तप्ते वारिणि प कजानि मधुपास्त्यक्त्वा श्रयन्ते लताः॥
MSS_6461 उत्तमं पुष्करक्षेत्रं ताराक्षेत्रं न मध्यमम्। अधमं च कुरुक्षेत्रं प्रभासं त्वधमाधमम्॥
MSS_6462 उत्तमं प्रणिपातेन शूरं भेदेन योजयेत्। नीचमल्पप्रदानेन समशक्तिं पराक्रमैः॥
MSS_6463 उत्तमं सुचिरं नैव विपदोऽभिभवन्त्यलम्। राहुग्रसनसंभूतिः क्षणं विच्छाययेद् विधुम्॥
MSS_6464 उत्तमं स्वार्जितं वित्तं मध्यमं पितुरर्जितम्। अधमं भ्रातृवित्तं च स्त्रीवित्तमधमाधमम्॥
MSS_6465 उत्तमः क्लेशविक्षोभं क्षमः सोढुं न हीतरः। मणिरेव महाशाणघर्षणं न तु मृत्कणः॥
MSS_6466 उत्तमः षट्पदः प्रोक्तो मध्यमः पञ्चभिस् तथा। कनिष्ठस्तु चतुर्भिः स्याद् एवं स्युर्ध्रुवकास् त्रिधा॥
MSS_6467 उत्तमकुलेऽपि जातः सेवां विदधाति नीचलोकस्य। वदति च वाचं नीचाम् उदरेश्वरपीडितो मर्त्यः॥
MSS_6468 उत्तमतरुणप्रकृतिः पुलकादिकसूचितान्यतनुसक्तिः। स्फुटसंनिहितविभावो निवार्यते केन शृ गारः॥
MSS_6469 उत्तमपदार्थरसिकाः सुलभा लोके भवन्ति सर्वेऽपि। दूषितपदार्थरसिकस् त्वमिव मतस् त्वं पुनः करट॥
MSS_6470 उत्तमभुजंगसंगम- निस्पन्दनितम्बचापलस्तस्याः। मन्दरगिरिरिव विबुधैर् इतस्ततः कृष्यते कायः॥
MSS_6471 उत्तमर्णधनदानश कया पावकोत्थशिखया हृदिस्थया। देव दग्धवसना सरस्वती नास्यतो बहिरुपैति लज्जया॥
MSS_6472 उत्तमर्णमुखं पश्यन्न् अधमर्णो ह्रिया नमन्। मृत्युजीवितयोर्युद्धसंभ्रमं परिलोकते॥
MSS_6473 उत्तमवनितैकगतिः करीव सरसीपयः सखीधैर्यम्। आस्कन्दितोरुणा त्वं हस्तेनैव स्पृशन् हरसि॥
MSS_6474 उत्तमश् चिन्तितं कुर्यात् प्रोक्तकारी तु मध्यमः। अधमोऽश्रद्धया कुर्याद् अकर्तोच्चरितम् पितुः॥
MSS_6475 उत्तमस्तोषमायाति तद गं पोष्यते यदि। वृक्षः प्रसीदति प्रायः पादाभ्य गेन न स्वयम्॥
MSS_6476 उत्तमस्य क्षणं कोपो मध्यस्य प्रहरद्वयम्। अधमस्य त्वहोरात्रं पापिष्ठो नैव मुच्यते॥
MSS_6477 उत्तमस्यापि वर्णस्य नीचोऽपि गृहमागतः। पूजनीयो यथायोग्यं सर्वदेवमयोऽतिथिः॥
MSS_6478 उत्तमस्यापि वर्णस्य नीचोऽपि गृहमागतः। बालो वा यदि वा वृद्धः सर्वस्याभ्यागतो गुरुः॥
MSS_6479 उत्तमाः स्वगुणैः ख्याता मध्यमाश्च पितुर्गुणैः। अधमा मातुलस्यापि श्वशुरस्याधमाधमाः॥
MSS_6480 उत्तमाः स्वार्जितैर्द्रव्यैः पितुर्वित्तेन मध्यमाः। अधमा मातृवित्तेन स्त्रीवित्तेनाधमाधमाः॥
MSS_6481 उत्तमा आत्मनः ख्याताः पितुः ख्याताश्च मध्यमाः। अधमा मातुलात् ख्याताः श्वशुराच् चाधमाधमः॥
MSS_6482 उत्तमा गोद्भवाज् ज्यैष्ठ्याद् ब्रह्मणश्चैव धारणात्। सर्वस्यैवास्य सर्गस्य धर्मतो ब्राह्मणः प्रभुः॥
MSS_6483 उत्तमाधममध्यानां श्रोतव्यं वचनं बुधैः। तत्र चात्महितं ग्राह्यं वस्तवाक्यं यथा नृपः॥
MSS_6484 उत्तमाधममध्यानि बुद्ध्वा कार्याणि पार्थिवः। उत्तमाधममध्येषु पुरुषेषु नियोजयेत्॥
MSS_6485 उत्तमाधमसंसक्तौ जानन् सदृशवृत्तिताम्। नारीणां शुचिबाह्यानाम् अ गनाख्यां व्यधाद् विधिः॥
MSS_6486 उत्तमानां स्वभावोऽयं परदुःखासहिष्णुता। स्वयं दुःखं च संप्राप्तं मन्यतेऽन्यस्य वार्यते॥
MSS_6487 उत्तमानामपि स्त्रीणां विश्वासो नैव विद्यते। राजप्रियाः कैरविण्यो रमन्ते मधुपैः सह॥
MSS_6488 उत्तमानुत्तमानेव गच्छन् हीनांश्च वर्जयन्। ब्राह्मणः श्रेष्ठतामेति प्रत्यवायेन शूद्रताम्॥
MSS_6489 उत्तमानेव सेवेत प्राप्ते काले तु मध्यमान्। अधमांस्तु न सेवेत य इच्छेच् श्रेय आत्मनः॥
MSS_6490 उत्तमाभिजनोपेतान् न नीचैः सह वर्धयेत्। कृशोऽपि हि विवेकज्ञो याति संश्रयणीयताम्॥
MSS_6491 उत्तमाश्चात्मना ख्याताः पित्रा ख्याताश्च मध्यमाः। अधमा मातुलैः ख्याताः श्वशुरैश्चाधमाधमाः॥
MSS_6492 उत्तमास् ताजिकाः प्रोक्ताः पारसीकाः समुद्रजाः। कोक्काणाखतलाणाश्च तथा सौराष्ट्रजा हयाः॥
MSS_6493 उत्तमे तु क्षणं कोपो मध्यमे घटिकाद्वयम्। अधमे स्यादहोरात्रं चाण्डाले मरणान्तिकः॥
MSS_6494 उत्तमेनोत्तमं सर्वं मनुष्याणां प्रयत्नतः। अदृष्टमीक्ष्य सर्वेषां वक्तव्यं सुविचक्षणैः॥
MSS_6495 उत्तमे विघ्नवत्तास्ति अधमो दुःखभाजनम्। तस्मात् सर्वत्र योग्यत्वाच् श्रेष्ठो वै मध्यमः स्मृतः॥
MSS_6496 उत्तमैः सह स गेन को न याति समुन्नतिम्। मूर्ध्ना तृणानि धार्यन्ते ग्रथितैः कुसुमैः सह॥
MSS_6497 उत्तमैः सह सांगत्यं पण्डितैः सह संकथाम्। अलुब्धैः सह मित्रत्वं कुर्वाणो नावसीदति॥
MSS_6498 उत्तमैः सह सांगत्यं यत् प्राज्ञैः सत्यवादिभिः। बन्धनस्थोऽपि तिष्ठेत न तु राज्ये नराधमैः॥
MSS_6499 उत्तमैः स्वीकृतो नीचो नीच एव न चोत्तमः। भैरवाधिष्ठितः श्वा तु कदाचिन् नैव केसरी॥
MSS_6500 उत्तमैरननुज्ञातं कार्यं नेच्छेच् च तैः सह। देवैः साकं सुधापानाद् राहोश् छिन्नं शिरो यतः॥
MSS_6501 उत्तमैरुत्तमैर्नित्यं संबन्धानाचरेत् सह। निनीषुः कुलमुत्कर्षम् अधमानधमांस् त्यजेत्॥
MSS_6502 उत्तमो नातिवक्ता स्याद् अधमो बहुभाषकः। न हि स्वर्णे ध्वनिस् तादृग् यादृक् कांस्ये प्रजायते॥
MSS_6503 उत्तमोऽपि कुलजोऽपि मनुष्यः सर्वलोकमहितोऽपि बुधोऽपि। दासतां भजति यां भजमानस् तां भजन्ति गणिकां किमु सन्तः॥
MSS_6504 उत्तमोऽप्यधमस्य स्याद् याच्ञानम्रकरः क्वचित्। कौस्तुभादीनि रत्नानि ययाचे हरिरम्बुधिम्॥
MSS_6505 उत्तमोऽप्रार्थितो दत्ते मध्यमः प्रार्थितः पुनः। याचकैर्याच्यमानोऽपि दत्ते न त्वधमाधमः॥
MSS_6506 उत्तमो मध्यमो नीचोऽधमो भ्रातृगुणैर्नरः। कन्यास्त्रीभगिनीभाग्यो नरोऽधमतमो मतः॥
MSS_6507 उत्तमो रसवादश्च धातुवादश्च मध्यमः। अधमो मन्त्रवादश्च मिथ्यावादोऽधमाधमः॥
MSS_6508 उत्तर गय कुर गलोचने लोचने कमलगर्वमोचने। अस्तु सुन्दरि कलिन्दनन्दिनी- वीचिडम्बरगभीरमम्बरम्॥
MSS_6509 उत्तरतश्च मधूकाद् अहिनिलयः पश्चिमोत्तरे तोयम्। परिहृत्य पञ्चहस्तान् अर्धाष्टमपौरुषं वाच्यम्॥
MSS_6510 उत्तरन्ति विनिकीर्य पल्वलं गाढप कमतिवाहितातपाः। दंष्ट्रिणो वनवराहयूथपा दष्टभ गुरबिसा कुरा इव॥
MSS_6511 उत्तरादुत्तरं वाक्यम् उत्तरादेव जायते। सुवृष्टिगुणसंपन्नाद् बीजाद् बीजमिवापरम्॥
MSS_6512 उत्तरापथकान्तानां किं ब्रूमो रामणीयकम्। यासां तुषारसंभेदे न म्लायति मुखाम्बुजम्॥
MSS_6513 उत्तरीयविनयात् त्रपमाणा रुन्धती किल तदीक्षणमार्गम्। आवरिष्ट विकटेन विवोढुर् वक्षसैव कुचमण्डलमन्या॥
MSS_6514 उत्तरेण किमात्मैव पञ्चबाणाग्निसाक्षिकम्। तव सख्यै मया दत्तो न सेव्यः सेविता रहः॥
MSS_6515 उत्तरेण सदा कार्यं प्राणस्य न विरोधकम्। संग्रामेण विना कार्यं न लक्ष्यं दक्षिणामुखम्॥
MSS_6516 उत्तानफललुब्धानां वरं राजोपजीविनः। न तु तत्स्वामिनस्तीव्रपरिक्लेशैः फलन्ति ये॥
MSS_6517 उत्तानाः कति वेल्लिताः कति रयादाभुग्नमध्याः कति क्षिप्तोत्क्षिप्तविकुञ्चिताः कति भुजास्तौर्यत्रिकानुक्रमात्। कल्पान्तेषु महानटस्य झटिति प्रक्रान्तचक्रभ्रमि- भ्रान्तौ केवलमग्निहासगरलैर्लेखात्रयं पातु वः॥
MSS_6518 उत्तानामुपधाय बाहुलतिकामेकामपा गश्रिताम् अन्यामप्यलसां निधाय विपुलाभोगे नितम्बस्थले। नीवीं किंचिदवश्लथां विदधती निश्वासलोलालका तल्पोत्पीडनतिर्यगुन्नतकुचं निद्राति शातोदरी॥
MSS_6519 उत्तानोच्छूनमण्डूकपाटितोदरसंनिभे। क्लेदिनि स्त्रीव्रणे सक्तिर् अकृमेः कस्य जायते॥
MSS_6520 उत्तानोल्लपितप्रतारितनवश्रोत्रैः कथं भाव्यतां वाक्प्रत्यंशनिवेशिताखिलजगत्तत्त्वा कवीनां कला। रथ्यागर्तविगाहनाद्भुतकृतैर्गाह्यः क्व रत्नाकरो यस्यान्तःशफराधमाननतटीमज्जद्गिरीन्द्राः श्रियः॥
MSS_6521 उत्तानौ चरणौ कृत्वा ऊरुसंस्थौ प्रयत्नतः। ऊरुमध्ये तथोत्तानौ पाणी पद्मासनं त्विदम्॥
MSS_6522 उत्तारकमतिस्निग्धं भ्रूक्षेपवशवर्ति च। सदा मुखस्थं मित्रं चेन् नेत्रेण चपलेन किम्॥
MSS_6523 उत्तारयति विपत्ताव् इति धनवत्तामपेक्षते क्षितिपः। चेन्नेह तदुपयोगस् तं नियतं वित्तसंचयो रोगः॥
MSS_6524 उत्तालताटकोत्पातदर्शनेऽप्यप्रकम्पितः। नियुक्तस्तत्प्रमाथाय स्त्रैणेन विचिकित्सति॥
MSS_6525 उत्तालतालीवनसंप्रवृत्त- समीरसीमन्तितकेतकीकाः। आसेदिरे लावणसैन्धवीनां चमूचरैः कच्छभुवां प्रदेशाः॥
MSS_6526 उत्तालापीतहालारसविवशमनोवृत्तिताला कसीर- प्रोत्खाताकृष्टकालागुरुरुचिररुचिः स्त्रोतसोन्मादशीला। अच्छण्डीद्वीपवन्दीभवदखिलचलत्कान्दिशीकोग्रनक्रा कालिन्दी वोऽस्तु संदीपितसुकृतचयोद्रेकम्न्दीकृतैनाः॥
MSS_6527 उत्तालालकभञ्जनानि कबरीपाशेषु शिक्षारसो दन्तानां परिकर्म नीविनहनं भ्रूलास्ययोग्याग्रहः। तिर्यग्लोचनचेष्टितानि वचसां छेकोक्तिसंक्रान्तयः स्त्रीणां म्लायति शैशवे प्रतिकलं कोऽप्येष केलिक्रमः॥
MSS_6528 उत्तिष्ठ क्षणमेकमुद्वह सखे दारिद्र्यभारं गुरुं श्रान्तस् तावदहं चिरान् मरणजं सेवे त्वदीयं सुखम्। इत्युक्तो धनवर्जितेन विदुषा गत्वा श्मशानं शवो दारिद्र्यान् मरणं वरं सुखमिति ज्ञात्वा स तूष्णीं स्थितः॥
MSS_6529 उत्तिष्ठति नमति वणिक् पृच्छति कुशलं ददाति च स्थानम्। निक्षेपपाणिमाप्तं दृष्ट्वा धर्म्यां कथां कुरुते॥
MSS_6530 उत्तिष्ठ दूति यामो यामो यातस् तथापि नायातः। यातः परमपि जीवेज् जीवितनाथो भवेत् तस्याः॥
MSS_6531 उत्तिष्ठन्त्या रतान्ते भरमुरगपतौ पाणिनैकेन कृत्वा धृत्वा चान्येन वासो विगलितकबरीभारमंसे वहन्त्याः। भूयस् तत्कालकान्तिद्विगुणितसुरतप्रीतिना शौरिणा वः शय्यामालि ग्य नीतं वपुरलसलसद्बाहु लक्ष्म्याः पुनातु॥
MSS_6532 उत्तिष्ठमानस्तु परो नोपेक्ष्यः पथ्यमिच्छता। समौ हि शिष्टैराम्नातौ वर्त्स्यन्तावामयः स च॥
MSS_6533 उत्तिष्ठ यदि जीवन्तीं मामिच्छसि तमानय। अहं नेतुमशक्यापि सुदूरमिदमन्तरम्॥
MSS_6534 उत्तिष्ठ वत्सेत्यमृतायमानं वचो निशम्योत्थितमुत्थितः सन्। ददर्श राजा जननीमिव स्वां गामग्रतः प्रस्रविणीं न सिंहम्॥
MSS_6535 उत्तिष्ठारात् तरौ मे तरुणिमम तरोः शक्तिरारोहण का साक्षादाख्यामि मुग्धे तरणिमिह रवेराख्यया का रतिर्मे। वार्तेयं नौप्रस गे कथमपि भविता नावयोः संगमार्था वार्तापीति स्मितास्यं जितगिरमजितं राधयाराधयामि॥
MSS_6536 उत्तिष्ठोत्तिष्ठ किं शेषे प्राप्ते परिभवे नवे। अद्य वै निर्भया ल कां प्रविष्टाः सूर्यरश्मयः॥
MSS_6537 उत्तीर्णभारलघुनाप्यलघूलपौघ- सौहित्यनिःसहतरेण तरोरधस्तात्। रोमन्थमन्थरचलद्गुरुसास्नमासां चक्रे निमीलदलसेक्षणमौक्षकेण॥
MSS_6538 उत्तीर्य दक्षिणे पूर्वं पश्चाद् वामेऽतिनिन्दिताः। कैश्चित् कृष्णो मृगश्चैकः कैश्चित् सर्वेऽपि नादृताः॥
MSS_6539 उत्तीर्य पृष्ठतो याति वेष्टनं वाकरोति चेत्। स्वस्थस्य वेष्टनप्राप्तिः सभयस्य भयं हरेत्॥
MSS_6540 उत्तु गपीवरकुचद्वयपीडिता गम् आलि गितः पुलकितेन भुजेन रत्या। श्रीमञ् जगन्ति मदयन् नयनाभिरामः कामोऽयमेति मदघूर्णितनेत्रपद्मः॥
MSS_6541 उत्तु गमत्तमात गमस्तकन्यस्तलोचनः। आसन्न्ऽएपि च सार गे न वाञ्च्छां कुरुते हरिः॥
MSS_6542 उत्तु गवातायनगोपुराणि गृहाणि वित्तानि दुरर्जितानि। क्षणादधःपातकराणि हन्त चितातिथेरस्य निरर्थकानि॥
MSS_6543 उत्तु गशैलशिखरस्थितपादपस्य काकः कृशोऽपि फलमालभते सपक्षः। सिंहः प्रचण्डगजकुम्भविदारकोऽपि उच्छिष्टमेव लभते खलु पक्षहीनः॥
MSS_6544 उत्तु गशैलशिखराश्रयणेन केचिद् उद्दामवीचिवलिताः सरितो भवन्ति। अन्ये पुणर्जलकनास् तृणलोष्टपाताद् अम्भोमुचां पयसि न क्षयमाप्नुवन्ति॥
MSS_6545 उत्तु गशैलशिखरे ननु पादपस्य काकोऽपि पक्वफलमालभते सपक्षः। सिंहो बली गजविदारणदारुणोऽपि सीदत्यहो तरुतले निजपक्षहीनः॥
MSS_6546 उत्तु गस्तनपर्वतादवतरद्ग गेव हारावली रोमाली नवनीलनीरजरुचिः सेयं कलिन्दात्मजा। जातं तीर्थमिदं सुपुण्यजनकं यत्रानयोः संगमश् चन्द्रो मज्जति लाञ्छनापहृतये नूनं नखांकच्छलात्॥
MSS_6547 उत्तु गस्तनपर्वतैस्तनुरुहै रोमावलीभूरुहैः काञ्चीक कणनूपुरध्वनिपरैर्हारावलीवागुरैः। भ्रूचापेन कटाक्षविस्तरशरैः कन्दर्पदावानलैर् बाला खेलति पारधं निजगुणैः कामीमृगो बध्यते॥
MSS_6548 उत्तु गस्तनभरतान्ततान्तमध्यं विश्लिष्यद्घनकचवान्तवान्तसूनम्। वक्राब्जभ्रमदलिभीतभीतनेत्रं मुग्धाक्षी मम धुरि मन्दमन्दमेति॥
MSS_6549 उत्तु गस्तनभार एश तरले नेत्रे चले भ्रूलते रागान्धेषु तदोष्ठपल्लवमिदं कुर्वन्तु नाम व्यथाम्। सौभाग्याक्षरप क्तिरेव लिखिता पुष्पायुधेन स्वयं मध्यस्थापि करोति तापमधिकं रोमावली केन सा॥
MSS_6550 उत्तु गस्तनमण्डलादवतरद्ग गेव हारावली रोमाली नवनालनीरदरुचिः सेयं कलिन्दात्मजा। जातं तीर्थमिदं सुपुण्यजनकं यत्रावयोः संगमश् चन्द्रो मज्जति लाञ्छनापहृदये नूनं नखांकच्छलात्॥
MSS_6551 उत्तु गस्तनमण्डलोपरिलसत्प्रालम्बमुक्तामणेर् अन्तर्बिम्बितमिन्द्रनीलनिकरच्छायानुकारिद्युति। लज्जाव्याजमुपेत्य नम्रवदना स्पष्टं मुरारेर्वपुः पश्यन्ती मुदिता मुदेऽस्तु भवतां लक्ष्मीर्विवाहोत्सवे॥
MSS_6552 उत्तु गस्तनशैलदुस्तरमुरो निम्नातिनाभिस्थली भीमं देहवनं स्फुरद्भुजलतं रोमालिजालाकुलम्। व्याधः पञ्चशरः किरत्यतितरांस्तीक्ष्णान् कटाक्षाशुगांस् तन्मे ब्रूहि मनःकुर ग शरणं कं सांप्रतं यास्यसि॥
MSS_6553 उत्तु गादनिलचलांशुकास्तटान्ताच् चेतोभिः सह भयदर्शिनां प्रियाणाम्। श्रोणीभिर्गुरुभिरतूर्णमुत्पतन्त्यस् तोयेषु द्रुततरम गना निपेतुः॥
MSS_6554 उत्तु गे कृतसंश्रयस्य शिखरिण्युच्चावचग्रावणि न्यग्रोधस्य किम ग तस्य वचसा श्लाघासु पर्याप्यते। बन्दुर्वा स पुराकृतः किमथवा सत्कर्मणां संचयो मार्गे रूक्षविपत्रशाखिनि जनो यं प्राप्य विश्राम्यति॥
MSS_6555 उत्तु गे विभवद्रुमस्य शिखरे भुक्त्वा फलं स्वेच्छया तस्मात् प्रस्खलितः पदाद्विधिवशाद् भ्रष्टो निरालम्बनः। पातालोदरभीषणे बहुविधक्लेशोरगाध्यासिते दौर्गत्यावटगर्भके निपतितश्चित्रं यदि प्राणिति॥
MSS_6556 उत्तु गैस्तरुभिः किमेभिरफलैराकाशसंस्पर्शिभिर् धन्योऽसौ नितरामुलूपविटपो नद्यास्तटे तिष्ठति। एवं यः कृतबुद्धिरुत्थितजलव्यालोलवीचीवशान् मज्जन्तं जनमुद्धरामि यदि वा तेनैव मज्जाम्यहम्॥
MSS_6558 उत्थातव्यं जागृतव्यं योक्तव्यं भूतिकर्मसु। भविष्यतीत्येव मनः कृत्वा सततमव्यथैः॥
MSS_6559 उत्थानं तु मनुष्याणां दक्षाणां दैववर्जितम्। अफलं दृश्यते लोके सम्यगप्युपपादितम्॥
MSS_6560 उत्थानं संयमो दाक्ष्यम् अप्रमादो धृतिः स्मृतिः। समीक्ष्य च समारम्भो विद्धि मूलं भवस्य तत्॥
MSS_6561 उत्थानं हि नरेन्द्राणां बृहस्पतिरभाषत। राजधर्मस्य यन् मूलं ... ... ...॥
MSS_6562 उत्थानधीरः पुरुषो वाग्धीरानधितिष्ठति। उत्थानधीरं वाग्धीरा रमयन्त उपासते॥
MSS_6563 उत्थानमभिजानन्ति सर्वभूतानि भारत। प्रत्यक्षं फलमश्नन्ति कर्मणां लोकसाक्षिकम्॥
MSS_6564 उत्थानयुक्तः सततं परेषामन्तरैषणे। आनृण्यमाप्नोति नरः परस्यात्मन एव च॥
MSS_6565 उत्थानहीनो राजा हि बुद्धिमानपि नित्यशः। धर्षणीयो रिपूणां स्याद् भुजंग इव निर्विषः॥
MSS_6566 उत्थानेनामृतं लब्धम् उत्थानेनासुरा हताः। उत्थानेन महेन्द्रेण श्रैष्ठ्यं प्राप्तं दिवीह च॥
MSS_6567 उत्थानेनैधयेत् सत्त्वम् इन्धनेनेव पावकम्। श्रियो हि सततोत्थायी दुर्बलोऽपि समश्नुते॥
MSS_6568 उत्थाने सभ्यानाम् उत्तिष्ठति याति तेषु यातेषु। मतमन्तरापि राज्ञो विज्ञायाशीःप्रदो बहिरुपैति॥
MSS_6568 उत्थापितः संयति रेणुरश्वैः सान्द्रीकृतः स्यन्दनवंशचक्रैः। विस्तारितः कुञ्जरकर्णतालैर् नेत्रक्रमेणोपरुरोध सूर्यम्॥
MSS_6569 उत्थाप्य भुजगीं शक्तिं मूलवातैरधःस्थिताम्। सुषुम्नान्तर्गतां पञ्चचक्राणां भेदिनीं शिवाम्॥
MSS_6570 उत्थाय पश्चिमे यामे कृतशौचः समाहितः। हुत्वाग्निं ब्राह्मणांश्चार्य प्रविशेच्च शुभां सभाम्॥
MSS_6571 उत्थायोत्थाय पापेष्वभिरमति मतिर्मन्दबुद्धेर्यदा ते नैवेद्वेगो न शान्तिर्न च भवति घृणा कुर्वतः कर्म निन्द्यम्। तत् किं नैव प्रभाते ज्वलदनलसमा रौरवी नाम रौद्री तीक्ष्णायःकीलचक्रक्रकचपटुरवा राजधानी यमस्य॥
MSS_6572 उत्थायोत्थाय बोद्धव्यं किमद्य सुकृतं कृतम्। आयुषः खण्डमादाय रविरस्तं गमिष्यति॥
MSS_6573 उत्थायोत्थाय बोद्धव्यं किमद्य सुकृतं कृतम्। दत्तं वा दापितं वापि वाक् सत्या वापि भाषिता॥
MSS_6574 उत्थायोत्थाय बोद्धव्यं महद्भयमुपस्थितम्। मरणव्याधिशोकानां किमद्य निपतिष्यति॥
MSS_6575 उत्थायोत्थाय लीयन्ते दरिद्राणां मनोरथाः। बालवैधव्यदग्धानां कुलस्त्रीणां कुचा इव॥
MSS_6576 उत्थायोन्नतवासयष्टिशिखरे विस्तारिताकुञ्चितं बिभ्रत्पादमुदस्तकेसरसटः किंचिद् विनिद्रेक्षणः। दूरादञ्चितकन्धरः शमवशाद् व्याधूय पक्षद्वयं मानम्लानिकरः कुर गकदृशां कोकूयते कुक्कुटः॥
MSS_6577 उत्थिता एव पूज्यन्ते जनाः कार्यार्थिभिर्नरैः। शत्रुवत् पतितं को नु वन्दते मानवं पुनः॥
MSS_6577A उत्थिताग्रचरणा पृथुस्तनी पुष्पजालमपचिन्वती तरौ। मध्यभञ्जनभयापदेशतो निस्त्रपा दयितकण्ठमग्रहीत्॥
MSS_6578 उत्थितो निशि कलानिधिर्भवेद् एतदीयमुखतुल्यताप्तये। प्रापितो मलिनभावमेतया लज्जया नभसि यात्यदृश्यताम्॥
MSS_6579 उत्पक्ष्मणोर्नयनयोरुपरुद्धवृत्तिं बाष्पं कुरु स्थिरतया विरतानुबन्धम्। अस्मिन्नलक्षितनतोन्नतभूमिभागे मार्गे पदानि खलु ते विषमीभवन्ति॥
MSS_6580 उत्पततोऽप्यन्तरिक्षं गच्छतोऽपि महीतलम्। धावतः पृथिवीं सर्वां नादत्तमुपतिष्ठति॥
MSS_6581 उत्पतन्ति यदाकाशे निपतन्ति महीतले। पक्षिणस् तदपि प्राप्त्या नादत्तमुपतिष्ठते॥
MSS_6582 उत्पतन्ती भ्रमन्ती सा नमन्ती नलिनेक्षना। शम्पाशतं वितन्वाना भ्रमरीव भ्रमं व्यधात्॥
MSS_6583 उत्पतन्त्वन्तरिक्षं वा पातालं प्रविशन्तु वा। चरन्तु वा दिशः सर्वा ह्यदत्तं नोपलभ्यते॥
MSS_6585 उत्पतेत् सरुजाद् देशाद् व्याधिदुर्भिक्षपीडितात्। अन्यत्र वस्तुं गच्छेद् वा वसेद् वा नित्यमानितः॥
MSS_6586 उत्पत्तिः पयसां निधेर्वपुरपि ख्यातं सुधामन्दिरं स्पर्धन्ते विशदा लताभसरला हारावलीमंशवः। कान्ता कैरविणी तव प्रियसखः शृ गारसारः स्मरो हं हो चन्द्र किमत्र तापजननं तापाय यन् मे भवान्॥
MSS_6587 उत्पत्तिपरिपूरितायाः किमस्याः पावनान्तरैः। तीर्थोदकं च वह्निश्च नान्यतः शुद्धिमर्हतः॥
MSS_6588 उत्पत्तिरेव विप्रस्य मूर्तिर्धर्मस्य शाश्वती। स हि धर्मार्थमुत्पन्नो ब्रह्मभूयाय कल्पते॥
MSS_6588A उत्पत्तिर्जमदग्नितः स भगवान् देवः पिनाकी गुरुः शौर्यं यत्तु न तद् गिरां पथि ननु व्यक्तं हि तत्कर्मभिः। त्यागः सप्तसमुद्रमुद्रितमहीनिर्व्याजदानावधिः क्षत्त्रब्रह्मतपोनिधेर्भगवतः किं वा न लोकोत्तरम्॥
MSS_6589 उत्पत्तिर्देवयजनाद् ब्रह्मवादी नृपः पिता। सुप्रसन्नोज्ज्वला मूर्तिर् अस्यां स्नेहं करोति मे॥
MSS_6590 उत्पत्तिर्मरुतां प्रभोर्युगदिने प्रख्याप्य विश्वोत्सवे पूण्याहश्रुतिषु प्रसिद्धिरधिका पूर्णं वयः पौरुषम्। काकुत्स्थेन समं सपत्नकलहो दैवज्ञता तादृशी काकस्तेन गुणेन काञ्चनमये व्यापारितः पञ्जरे॥
MSS_6591 उत्पत्तिर्मलये समुद्रनिलये पन्था वृतो राक्षसैस् तत्रत्यानपि हन्त चन्दनतरूंश्छिन्दन्ति सांयात्रिकाः। वर्तन्ते सविधस्थिताश्च सुखिनः शाखोटमुख्यद्रुमास् तन्मन्ये कृतिनस्तु ते तरुकुले ये नोपयोगक्षमाः॥
MSS_6592 उत्पत्त्युत्पन्नशिष्टा विविधगुणगणा यत्र यान्ति प्रटिष्ठां बाधेन प्राक्तनानां न च नियमविधिर्नापि संख्यार्थदाने। ऊहः सर्वत्र यस्य स्फुरति च सकलः सत्य एवार्थवादो मीमांसाभावमञ्चत्यभिनवमधुना मूर्तिरेषा त्वदीया॥
MSS_6593 उत्पत्रेव दृशोऽर्चिषा कुसुमितेवेन्दोः करैर्भोगिभिः सारोहेव जटाटवी फलतु वः श्रेयो भवानीपतेः। यत्पर्यन्तविवर्तिनः सुरसरित्पूरस्य भूरिस्फुरत्- फेनोण्डूकविलासमञ्चति विधेर्जीर्णा कपालावली॥
MSS_6594 उत्पथा दुर्नदाः केचिद् बहुभ गभ्रमाविलाः। तटस्थानपि निघ्नन्ति तरसा भिन्नसेतवः॥
MSS_6595 उत्पथेन क्वचिद् याति क्वचिन् मार्गेण गच्छति। मुहुरुष्णो मुहुः शीतश् चपलश्चपलायते॥
MSS_6596 उत्पद्यन्ते विपद्यन्ते मद्विधाः क्षुद्रजन्तवः। परार्थबद्धकक्ष्याणां तादृशामुद्भवः कुतः॥
MSS_6597 उत्पन्नं सुधियां कुले यदखिलैस्त्यक्तं बुधैर्न क्षणं यन् नो विस्मृतमेकदापि सुजनैर्यद्यन्न युक्तं खलैः। दौर्गत्यस्य तथाविधस्य महतस्तस्यापि केनापि नो यद् दानाम्बुसरित्प्रवाहपतितस्याकारि हस्तार्पणम्॥
MSS_6598 उत्पन्नपरितापस्य बुद्धिर्भवति यादृशी। तादृशी यदि पूर्वं स्यात् कस्य न स्यान्महोदयः॥
MSS_6599 उत्पन्नपुत्रमात्रस्य पुंसः स्वर्गो भवेद् ध्रृवम्। टिट्टिभोत्पादनादेव मन्दपालो दिवं ययौ॥
MSS_6600 उत्पन्नमिह लोके वै जन्मप्रभृति मानवम्। विविधान्युपवर्तन्ते दुःखानि च सुखानि च॥
MSS_6601 तयोरेकतरे मार्गे यद्येनमभिसंनयेत्। न सुखं प्राप्य संहृष्येत् न दुःखं प्राप्य संज्वरेत्॥
MSS_6602 उत्पन्नस्य रुरोः शृ गं वर्धमानस्य वर्धते। प्रार्थना पुरुषस्येव तस्य मात्रा न विद्यते॥
MSS_6603 उत्पन्नाः सरितां ह्रदेषु सुचिरं तत्रैव पुष्टास्ततः प्राप्ताः प्रावृषि सागरं जलचरास्तासां मुखादेव ये। द्वित्रैरेव दिनैस्तिमिंगिलकुलस्यासाद्य कूटस्थतां मृष्यन्त्यद्य न ते रहस्यपि कृतां नादेयतासंकथाम्॥
MSS_6604 उत्पन्ना बहवस्तलेषु सरसामम्भोरुहाणां चया ये यामिन्यधिपानुकारिरमणीवक्त्रोपमानं गताः। नाभौ भौमरिपोरजायत महापद्मः स कोऽप्येकको यस्त्रैलोक्यसमुद्भवप्रभवितुर्जन्मावनित्वं गतः॥
MSS_6605 उत्पन्नामापदं यस्तु समाधत्ते स बुद्धिमान्। वणिजो भार्यया जारः प्रत्यक्षे निह्नुतो यथा॥
MSS_6606 उत्पन्नेषु च कार्येषु मतिर्यस्य न हीयते। स निस्तरति दुर्गाणि गोपी जारद्वयं यथा॥
MSS_6607 उत्पन्नो घट चक्रवर्त्यसि पुनर्वह्निं प्रविश्य त्वया प्रातः स्नानपरिश्रमेण पयसां पानेन तप्तं तपः। आक्रम्योन्नतजानु यन् मृगदृशां तिष्ठन्नितम्बस्थले कण्ठालम्बितबाहुवल्लिकुचयोः सीमानमास्कन्दसि॥
MSS_6608 उत्पलस्य च पद्मस्य मत्स्यस्य कुमुदस्य च। एकजातिप्रसूतानां रूपं गन्धः पृथक् पृथक्॥
MSS_6609 उत्पलस्य हि रक्तिमा साधोः परोपकारिता। असाधोः करुणाभावः स्वभावास्त्रिविधा यथा॥
MSS_6610 उत्पल्लव इव किरणैः कुसुमित इव तारकाभिरयमिन्दुः। उदयत्युदयतटान्ते सुरतरुरिव शीतलच्छायः॥
MSS_6611 उत्पश्यामि द्रुतमपि सखे मत्प्रियार्थं यियासोः कालक्षेपं ककुभसुरभौ पर्वते पर्वते ते। शुक्लापान्गैः सजलनयनैः स्वागतीकृत्य केकाः प्रत्युद्यातः कथमपि भवान् गन्तुमाशु व्यवस्येत्॥
MSS_6612 उत्पातकं तदिह देव विचारणीयं नारायणो यदि पतेदथवा सुभद्रा। कादम्बरीमदविघूर्णितलोचनस्य युक्तं हि ला गलधृतः पतनं पृथिव्याम्॥
MSS_6613 उत्पातकेतुरिव मन्मथनायकस्य वज्रप्रहार इव केलिलतावनस्य। संहारकाल इव पान्थवधूजनस्य ग्रीष्मस्य भाति दिवसः सखि दूरिताशः॥
MSS_6614 उत्पातजं छिद्रमसौ विवस्वान् व्यादाय वक्त्राकृति लोकभीष्यम्। अत्तुं जनान् धूसररश्मिराशिः सिंहो यथा कीर्णसटोऽभ्युदेति॥
MSS_6615 उत्पाताय च काव्ये दुरुपश्रुतिरभिनये च नाट्यानाम्। स्वस्थानामपि यद्वद् ध्वस्ता धारा धरित्रीति॥
MSS_6616 उत्पादकब्रह्मदात्रोर् गरीयान् ब्रह्मदः पिता। ब्रह्मजन्म हि विप्रस्य प्रेत्य चेह च शाश्वतम्॥
MSS_6617 उत्पादनमपत्यस्य जातस्य परिपालनम्। प्रत्यर्थं लोकयात्रायाः प्रत्यक्षं स्त्रीनिबन्धनम्॥
MSS_6618 उत्पादयति लोकस्य प्रीतिं मलयमारुतः। ननु दाक्षिण्यसंपन्नः सर्वस्य भवति प्रियः॥
MSS_6619 उत्पादयत्यलमिदं मनसो विषादं सीदत्सरोरुहनिभं वदनं त्वदीयम्। ज्ञात्वा निदानमहमत्र समानदुःखा प्राणैरपि प्रियतमे भवितुं समीहे॥
MSS_6620 उत्पादयन्तो सुरतस्य विघ्नं परस्परालापसुखं हरन्ती। संरागिणः कामिजनस्य गाढम् अक्ष्णोर्ललम्बे सहसैव निद्रा॥
MSS_6621 उत्पादिता स्वयमियं यदि तत् तनूजा तातेन वा यदि तदा भगिनी खलु श्रीः। यद्यन्यसंगमवती च तदा परस्त्री तत्त्यागबद्धमनसः सुधियो भवन्ति॥
MSS_6622 उत्पाद्य कृत्रिमान् दोषान् धनी सर्वत्र बाध्यते। कृतदोषसहस्रोऽपि निर्धनः परमेश्वरः॥
MSS_6623 उत्पाद्य पुत्राननृणांश्च कृत्वा वृत्तिं च तेभ्योऽनुविधाय कांचित्। स्थाने कुमारीः प्रतिपाद्य सर्वा अरण्यसंस्थो मुनिवद् बुभूषेत्॥
MSS_6624 उत्पाद्य यत् स्वयमपि प्रबलानुराग- भाजस् तथानुसरतोऽपि दिवाकरस्य। छाया प्रसर्पति सुदूरमनेन मन्ये क्लृप्तं तया सदृशमेव कुलीनतायाः॥
MSS_6625 उत्पुच्छः प्रमदोच्छ्वसद् वपुरधोविस्रंसिपक्षद्वयः स्वैरोत्फालगतिक्रमेण परितो भ्रान्त्वा सलीलं मुहुः। उत्कण्ठालसकूजितः कलरुतां भूयो रिरंसारस- न्यग्भूतां चटकः प्रियामभिसरत्युद्वेपमानः क्षणम्॥
MSS_6626 उत्पुच्छानतधूतपक्षततयो झात्कारिणो विभ्रमैर् उद्वाच्यास्ततचञ्चवो लयवशादुत्क्षिप्तपादा मुहुः। पश्यन्तो निजकण्ठकाण्डमलिनां कादम्बिनीमुन्नत- ग्रीवाभ्यर्णमिलत्कलापविटपा नृत्यन्ति केकाभृतः॥
MSS_6627 उत्प्रवालान्यरण्यानि वाप्यः संफुल्लप कजाः। चन्द्रः पूर्णश्च कामेन पान्थदृष्टेर्विषं कृतम्॥
MSS_6628 उत्प्लुत्य दूरं परिधूय पक्षा- वधो निरीक्ष्य क्षणबद्धलक्ष्यः। मध्येजलं बुड्डति दत्तझम्पः समत्स्यमुत्सर्पति मत्स्यर कः॥
MSS_6629 उत्प्लुत्य यः शिखरिणं मदकुम्भिकुम्भम् उद्भिद्य सानुशतमायतमुल्लल घे। पञ्चाननो नियतया जरयाभिभूतः सोऽयं करौ लिहति बृंहितलोहिताक्षः॥
MSS_6630 उत्प्लुत्या गृहकोणतः प्रचलिताः स्तोकाग्रज घं ततो वक्रस्वैरपदक्रमैरुपगताः किंचिच् चलन्तो गले। भेकाः पूतिनिपातिनो मिचिमिचीत्युन्मीलितार्धेक्षणा नक्राकारविदारिताननपुटैर्निर्मक्षिकं कुर्वते॥
MSS_6631 उत्प्लुत्यारादर्धचन्द्रेण लूने वक्त्रेऽन्यस्य क्रोधदष्टोष्ठदन्ते। सैन्यैः कण्ठच्छेदलीने कबन्धाद् भूयो बिभ्ये वल्गतः सासिपाणेः॥
MSS_6632 उत्फालं हेलयैव द्रुतमभिपततः पूर्वपृथ्वीधराग्राद् उच्चैरर्चिश्चपेटाहतिभिरिव हरेर्ध्वान्तदन्ती विदीर्णः। रक्ताः कुम्भैर्विमुक्ता इव सकलदृशां विस्मयं संदधानाः संध्याशोणत्विषस्ताः सपदि निपतितास्तारकास्ताः समस्ताः॥
MSS_6633 उत्फुल्लकमलकेसर- परागगौरद्युते मम हि गौरि। अभिवाञ्छितं प्रसिद्ध्यतु भगवति युष्मत्प्रसादेन॥
MSS_6634 उत्फुल्लगल्लपरिफुल्लमुखारविन्द- सौगन्ध्यलुब्धमधुपाकुलया रतांते। संभुग्नपीनकुचचूचुकयातिगाढ- मालि गितो गिरिजया गिरिशः पुनातु॥
MSS_6635 उत्फुल्लगल्लैरालापाः क्रियन्ते दुर्मुखैः सुखम्। जानाति हि पुनः सम्यक् कविरेव कवेः श्रमम्॥
MSS_6636 उत्फुल्लतापिच्छमनोरमश्रीर् मातुः स्तनन्यस्तमुखारविन्दः। संचालयन् पादसरोरुहाग्रं कृष्णः कदा यास्यति दृक्पथं मे॥
MSS_6637 उत्फुल्लप कजनिषक्तलसद्द्विरेफः किंचिद्विनिद्रकुमुदोत्करसंभृतश्रीः। आमूलनद्धविविधाद्भुतमाल्यमालश् चित्रं न कस्य तनुते ललितस्तमालः॥
MSS_6637A उत्फुल्लप कजवनं ददर्श विमलं सरः। स्फाटिकं वनदेवीनाम् इव विभ्रमदर्पणम्॥
MSS_6638 उत्फुल्लपद्मवदनां दलत्कुवलयेक्षणाम्। बन्धूककमनीयौष्ठां मन्दारस्तबकस्तनीम्॥
MSS_6639 शिरीषसुकुमारा गीं पञ्चपुष्पमयीमिव। एकमेव जगज्जैत्रीं स्मरेण विहितामिषुम्॥
MSS_6640 उत्फुल्लमानसरसीरुहचारुमध्य- निर्यन्मधुव्रतभरद्युतिहारिणीभिः। राधाविलोचनकटाक्षपरम्पराभिर् दृष्टो हरिस्तव सुखानि तनोतु कामम्॥
MSS_6641 उत्फुल्लरम्य सहकार रसालबन्धो कूजत्पिकावलिनिवास तथा विधेहि। गुञ्जद्भ्रमद्भ्रमरकस्त्वयि बद्धतृष्णो नान्यान् प्रयाति पिचुमन्दकरीरवृक्षान्॥
MSS_6642 उत्फुल्लस्थलनलिनीवनादमुष्माद् उद्धूतः सरसिजसंभवह् परागः। वात्याभिर्वियति विवर्तितः समन्ताद् आधत्ते कनकमयातपत्रलक्ष्मीम्॥
MSS_6643 उत्फुल्ला नवमालिका मदयति घ्राणेन्द्रियाह्लादिनी जातं धूसरमेव किंशुकतरोराश्यामलं जालकम्। आचिन्वन्ति कदम्बकानि मधुनः पाण्डूनि मत्तालयः स्त्रीणां पीनघनस्तनेषु कणवान् स्वेदः करोत्यास्पदम्॥
MSS_6644 उत्फुल्लामलकोमलोत्पलदलश्यामाय रामामनः- कामाय प्रथमाननिर्मलगुणग्रामाय रामात्मने। योगारूढमुनीन्द्रमानससरोहंसाय संसारवि- ध्वंसाय स्फुरदोजसे रघुकुलोत्तंसाय पुंसे नमः॥
MSS_6645 उत्फुल्लार्जुनसर्जवासितवहत्पौरस्त्यझंझामरुत् प्रे खोलस्खलितेन्द्रनीलशकलस्निग्धाम्बुदश्रेणयः। धारासिक्तवसुंधरासुरभयः प्राप्तास्त एवाधुना घर्माम्भोविगमागमव्यतिकरश्रीवाहिनो वासराः॥
MSS_6646 उत्फुल्लैर्बकुलैर्लव गमुकुलैः शेफालिकाकुड्मलैर् नीलाम्भोजकुलैस् तथा विचिकिलैः क्रान्तं च कान्तं च यत्। तस्मिन् सौरभधाम्नि दाम्नि किमिदं सौगन्धवन्ध्यं मुधा मध्ये मुग्ध कुसुम्भमुम्भसि भवेन् नैवैष युक्तः क्रमः॥
MSS_6647 उत्स गे वा मलिनवसने सौम्य निक्षिप्य वीणां मद्गोत्रा कं विरचितपदं गेयमुद्गातुकामा। तन्त्रीरार्द्रा नयनसलिलैः सारयित्वा कथंचिद् भूयोभूयः स्वयमपि कृतां मूर्च्छनां विस्मरन्ती॥
MSS_6648 उत्स गैः सैकतानां शकुनिशतपदन्यासरेखा कितानां जम्बूषण्डानि नद्यो दधति परिणमल्लम्बिलम्बालकानि। यत्तोयान्दोलदोलः पुलकयति तनुं तीरकस्तूरिकैण- प्रक्रान्तग्रन्थिपर्णग्रसनपरिमलोत्कन्धरो गन्धवाहः॥
MSS_6649 उत्सन्नच्छदिरुच्छ्वसद्वृति गलद्भित्ति स्खलन्मण्डलि भ्राम्यत्कुण्डलि हिण्डदाखु खुरलिप्रक्रीडिभेकावलि। पञ्चच्चर्मचटौघपक्षतिपुटप्रारब्धभांभांकृति श्रीमत्सेनकुलावतंस भवतः शत्रोरिवास्मद्गृहम्॥
MSS_6650 उत्सन्नमापणममुं द्रक्ष्यामो निर्मलैः कदा नयनैः। चिन्तामणिकाचकणौ विपरीतगुणागुणौ यत्र॥
MSS_6651 उत्सन्नो मधुरस्ति कोकिलरवैरुत्सन्नमस्त्येतदप्य् उत्सन्नं मलयानिलैरिदमपि प्रागेव जानीमहे। पान्थास्तुष्यथ तावतैव किमिति भ्रान्ता यदि प्राणिति स्तोकेनापि मनोभवो विगलतु प्राणेषु शुष्को ग्रहः॥
MSS_6652 उत्सर गकलितोरुकटारी- भाजिरा उत भयंकरभालाः। सन्तु पायकगणा जय तैस्त्वं गामगोहरमिलाप इलावी॥
MSS_6653 उत्सर्पद्धूमलेखात्विषि तमसि मनाग्विस्फुलि गायमानैर् उद्भेदैस्तारकाणां वियति परिगते पश्चिमाशामुपेता। खेदेनेवानतासु स्खलदलिरसनास्वब्जिनीप्रेयसीषु प्रायः संध्यातपाग्निं विशति दिनपतौ दह्यते वासरश्रीः॥
MSS_6654 उत्सवादपि नीचानां कलहोऽपि सुखायते। कपर्दकार्धलाभेन कुशलो बहु मन्यते॥
MSS_6655 उत्सवादुत्सवं यान्ति स्वर्गात् स्वर्गं सुखात् सुखम्। श्रद्धधानाश्च दान्ताश्च धनाढ्याः शुभकारिणः॥
MSS_6656 उत्सवे व्यसने प्राप्ते दुर्भिक्षे शत्रुसंकटे। राजद्वारे श्मशाने च यस्तिष्ठति स बान्धवः॥
MSS_6657 उत्सारणप्रियतया परिरुद्धसर्व- द्वारे गृहे निरनुरोधतया वसन्तः। संपल्लघूकृतधियोऽप्रतिघप्रवृत्तेर् धिग्जानते न रभसान्नियतेर् निपातम्॥
MSS_6658 उत्सारितो हसितदीधितिभिः कपोलाद् एकावलीभिरवधूत इव स्तनेभ्यः। अ गेष्वलब्धपरिभोगसुखोऽन्धकारो गृह्णाति केशरचनासु रुषेव नारीः॥
MSS_6659 उत्सार्य कुन्तलमपास्य दुकूलकूलम् उन्नाम्य बाहुलतिकामलसास्तरुण्यः। स्वेदाम्बुसिक्ततनवः स्पृहयन्ति यस्मै तस्मै नमः सुकृतिने मलयानिलाय॥
MSS_6660 उत्साहः स्याद्रसे हास्ये ताले कन्दुकसंज्ञके। वंशाभिवृद्धिकृत्पादस् त्रयोदशमिताक्षरः। लघुद्वयं विरामान्तं ताले कन्दुकसंज्ञके॥
MSS_6661 उत्साहकारकसखीवचनैर्विधाय भूषाविधिं कनकगौरतरा गकेषु। प्राणेश्वरस्य सदनाय कृतप्रयाणा मुग्धा तथापि हृदि कम्पभरं बिभर्ति॥
MSS_6662 उत्साहप्रभुशक्तिभ्यां मन्त्रशक्त्या च भारत। उपपन्नो नृपो यायाद् विपरीतमतोऽन्यथा॥
MSS_6663 उत्साहवन्तः पुरुषा दुर्बला बलिनं रिपुम्। हनिष्यन्ति हि संयाता तथैते पञ्च कुञ्जरम्॥
MSS_6664 उत्साहवन्तो हि नरा न लोके सीदन्ति कर्मस्वतिदुष्करेषु॥ ... ...
MSS_6665 उत्साहशक्तियुतविक्रमधैर्यराशिर् यो वेत्ति गोष्पदमिवाल्पतरं समुद्रम्। वल्मीकशृ गसदृशं च सदा नगेन्द्रं लक्ष्मीः स्वयं तमुपयाति न दीनसत्त्वम्॥
MSS_6666 उत्साहशक्तिहीनत्वाद् वृद्धो दीर्घामयस् तथा। स्वैरेव परिभूयेते द्वावप्येतावसंशयम्॥
MSS_6667 उत्साहसंपन्नमदीर्घसूत्रं क्रियाविधिज्ञं व्यसनेष्वसक्तम्। शूरं कृतज्ञं दृढसौहृदं च लक्ष्मीः स्वयं वाञ्छति वासहेतोः॥
MSS_6668 उत्साहस्य प्रभोर्मन्त्रस्यैवं शक्तित्रयं जगुः। आत्मनः सुहृदश्चैव तन्मित्रस्योदयास् त्रयः॥
MSS_6669 उत्साहातिशयं वत्स तव बाल्यं च पश्यतः। मम हर्षविषादाभ्याम् आक्रन्तं युगपन्मनः॥
MSS_6670 उत्साहिता सकलशीधुमदेन वक्तुम् अर्धोदिते नववधूरवलम्बितह्रीः। आलीजनेष्वनुपसंहृतवाक्यशेषा भर्तुश्चकार सविशेषकुतूहलत्वम्॥
MSS_6671 उत्साहोञ्झितमनसां राज्ञां परिमोषिणां जिगीषूणाम्। निरुपायोद्विग्नानां साधुश्चरके सदा शकुनः॥
MSS_6672 उत्साहोद्धतविभ्रमभ्रमरकव्यावृत्तहारान्तर- त्रुट्यत्सूत्रविमुक्तमौक्तिकभरः सक्तः स्तनोत्स गयोः। वक्त्रेन्दुच्युतसंततामृतकणाकारश्चकार क्षणं तस्या नृत्तरसश्रमोदितघनस्वेदाम्बुबिम्बश्रियम्॥
MSS_6673 उत्साहो बलवानार्य नास्त्युत्साहात् परं बलम्। उत्साहारम्भमात्रेण जायन्ते सर्वसंपदः॥
MSS_6674 उत्साहो बलवानार्य नास्त्युत्साहात् परं बलम्। सोत्साहस्य हि लोकेषु न किंचिदपि दुर्लभम्॥
MSS_6675 उत्साहो रिपुवन् मित्रम् आलस्यं मित्रवद् रिपुः। अमृतं विषवद् विद्याऽमृतवद् विषम गना॥
MSS_6676 उत्सिक्तः कुसुमासवैः कुमुदिनीं राजप्रियां पुष्पिणीम् आलि गन् निशि निर्भयं परिचयं कुर्वन् पुनः पल्लवैः। यावत् प कज्सौरभस्वमखिलं गृह्णंल्लघु प्रस्थितस् तावत् कल्य उपस्थिते मरुदयं विष्वग् भयाद् धावति॥
MSS_6677 उत्सिक्तस्य तपःपराक्रमनिधेरस्यागमादेकतः सत्स गप्रियता च वीररभसोन्मादश्च मां कर्षतः। वैदेहीपरिरम्भ एष च मुहुश्चैतन्यमामीलयन्न् आनन्दी हरिचन्दनेन्दुशिशिरस्निग्धो रुणद्ध्यन्यतः॥
MSS_6678 उत्सीदेरन् प्रजाः सर्वा न कुर्युः कर्म चेद् यदि। तथा ह्येता न वर्धेरन् कर्म चेद् अफलं भवेद्॥
MSS_6679 उत्सृज्य कुसुमशयनं नलिनीदलकल्पितस्तनावरणम्। कथमातपे गमिष्यसि परिबाधापेलवैर गैः॥
MSS_6680 उत्सृज्य गीतमसमाप्य विलासलास्यम् अ कादपास्य सहसा मणिवल्लकीं च। अत्युन्मनास् तदवलोकनकौतुकेन वातायनान्यधिरुरोह पुरन्ध्रिलोकः॥
MSS_6680A उत्सृज्य जलसर्वस्वं विमलाः सितमूर्तयः। तत्यजुश्चाम्बरं मेघा विग्रहं योगिनो यथा॥
MSS_6681 उत्सृज्य विनिवर्तन्ते ज्ञातयः सुहृदः सुताः। अपुष्पानफलान् वृक्षान् यथा तात पतत्रिणः॥
MSS_6682 उत्सृज्य साधुवृत्तं कुटिलधिया वञ्चितः परो येन। आत्मैव मूढमतिना कृतसुकृतो वञ्चितस्तेन॥
MSS_6683 उत्सृज्याम्बुधिजामुखाम्बुजसुखालोकव्रतं यश्चिराद् देवः सेवितवान् सरोजनयनो निद्रां समुद्राम्भसि। सोऽप्युत्तु गभुज गभोगशयनाज्जागर्ति यस्योत्सवे सोऽयं शारदशीतरोचिषि चमत्कारः कथं कथ्यताम्॥
MSS_6684 उत्सृष्टमम्बुजदृशामिव मानरत्नम् आदाय षट्पदतिलान् मधुवारिपूरान्। पुंस्कोकिलस्य कलकूजितकैतवेन संकल्पवाक्यमयमातनुते रसालः॥
MSS_6685 उदकं चाग्निसंसृष्टकुम्भस गाद्यथैव हि। उद्वेगोद्वर्तनादौष्ण्यं भजते तद्वदेव हि॥
MSS_6686 अ गस गात् तथा जीवो भजते प्राकृतान् गुणान्। अह काराभिभूतः सन् भिन्नस्तेभ्योऽपि सोऽव्ययः॥
MSS_6687 उदकानलचौरेभ्यो मूषकेभ्यो विशेषतः। कष्टेन लिखितं शास्त्रं यत्नेन परिपालयेत्॥
MSS_6688 उदके सर्वबीजानि सर्वदेवा निजेश्वरे। कलत्रे सर्वसौख्यानि सर्वे धर्मा दयामयाः॥
MSS_6689 उदके सर्वबीजानि सर्वे देवा हुताशने। कलत्रे सर्वसौख्यानि सर्वदानानि ब्राह्मणे॥
MSS_6690 उदक्यापतितम्लेच्छचाण्डालाद्यभिभाषणे। मार्जारमूषकस्पर्शे विण्मूत्रोत्सर्गदर्शने॥
MSS_6691 उदग्रगोतावतगोत्रगौरवो महारजः पूतभटोत्कटच्छटः। स्वरूपसम्पत्तिपरास्तमन्मथः स लक्ष्मणो लक्षितलक्षणोज्ज्वलः॥
MSS_6692 उद मुखो वक्ति भषन्निशीथे द्विजोपपीडां मरणं गवां च। कुमारिकादूषणगर्भपात- वह्नीन् निशान्ते शिवदि मुखः स्यात्॥
MSS_6693 उदञ्चत्कावेरीलहरिषु परिष्व गर गे लुठन्तः कुहूकण्ठीकण्ठीरवरवलवत्रासितप्रोषितेभाः। अमी चैत्रे मैत्रावरुणि तरुणीकेलिक केल्लिमल्ली- चलद्वल्लीहल्लीसकसुरभयश्चण्डि चञ्चन्ति वाताः॥
MSS_6694 उदञ्चत्क्वणद्धुंकृतिक्वाणचञ्चन्- मणीमेखलादामदृप्यन्नितम्बा। कृपापा गमा गल्यपट्टाभिषेकैर् जगन्म गलं ज्वालपा नः सहायः॥
MSS_6695 उदञ्चद्घर्मांशुद्युतिपरिचयोन्निद्रबिसिनी- घनामोदाहूतभ्रमरभरझ कारमधुराम्। अपश्यत्कासारश्रियममृतवर्तिप्रणयिनीं सुखं जीवत्यन्धूदरविवरवर्ति प्लवकुलम्॥
MSS_6696 उदञ्चद्वक्षोजद्वयतटभरक्षोभितकटि स्फुरद्दृग्भ्यां मन्दीकृतविलसदिन्दीवरयुगम्। समुद्यद्भ्रूभ गं प्रविहितधनुर्भ गमनिशं वयस्तत् पद्माक्ष्याः कथमिव मनो न व्यथयतु॥
MSS_6697 उदञ्चन्तां वाचो मधुरिमधुरीणाः खलु न मे न चाप्युज्जृम्भन्तां नवभणितयो भ गिसुभगाः। क्षणं स्तोत्रव्याजादपि यदि भवन्तं हृदि नये तदात्मा पावित्र्यं नियतमियतैवाञ्चति मम॥
MSS_6698 उदञ्चन्मञ्जीरध्वनिमिलितकाञ्चीकलरवं मिलिन्दालीगुञ्जारवसुभगशिञ्जानवलयम्। गलन्मुक्तादामस्तनविनिहितस्वेदकणिकं रतं धन्यं मन्ये चलदलकमिन्दीवरदृशः॥
MSS_6699 उदञ्चय दृगञ्चलं चलतु चञ्चरीकोच्चयः प्रपञ्चय वचःसुधा श्रवणपालिमालि गतु। भ्रुवं नटय नागरि त्यजतु मन्मथः कार्मुकं मुखं च कुरु संमुखं व्रजतु लाघवं चन्द्रमाः॥
MSS_6700 उदञ्चय दृगञ्चलं रचय म गलं सर्वतश् चिराय समुपागतः पुरत एष ते वल्लभः। इति प्रियगिरा श्रुतीपुलकदन्तुरे कुर्वती प्रकशयति नो दृशौ प्रियसखी मृषाश कया॥
MSS_6701 उदधिरवधिरुर्व्यास्तं हनूमांस्ततार निरवधि गगनं चेत्त्वाण्डकोशे विलीनम्। इति परिमितिमन्तो भान्ति सर्वेऽपि भावाः स तु निरवधिरेकः सज्जनानां विवेकः॥
MSS_6702 उदधेरिव रत्नानि तेजांसीव विवस्वतः। स्तुतिभ्यो व्यतिरिच्यन्ते दूराणि चरितानि ते॥
MSS_6703 उदन्वच्छिन्ना भूः स च निधिरपां योजनशतं सदा पान्थः पूषा गगनपरिमाणं कलयति। इति प्रायो भावाः स्फुरदवधिमुद्रामुकुलिताः सतां प्रज्ञोन्मेषः पुनरयमसीमा विजयते॥
MSS_6704 उदन्वानिव योऽक्षोभ्यो ज्ञायते संश्रितैः प्रभुः। का ह्रीस्ततोऽन्या सोऽन्यैर्यत् तेषामग्रेऽभिभूयते॥
MSS_6705 उदमज्जि कैटभजितः शयनाद् अपनिद्रपाण्डुरसरोजरुचा। प्रथमप्रबुद्धनदराजसुता- वदनेन्दुनेव तुहिनद्युतिना॥
MSS_6706 उदयं प्राप्य तीक्ष्णत्वाद् दुष्प्रेक्ष्यत्वमुपेयुषः। पादान्तिके वसुमतो न हि मानी निषीदति॥
MSS_6707 उदयं संहता एव संहता एव च क्षयम्। प्रयान्तः स्पृहणीयत्वं तन्त्रिणः कस्य नागमन्॥
MSS_6708 उदयगिरिगतायां प्राक्प्रभापाण्डुतायाम् अनुसरति निशीथे शृ गमस्ताचलस्य। जयति किमपि तेजः सांप्रतं व्योममध्ये सलिलमिव विभिन्नं जाह्नवं यामुनं च॥
MSS_6709 उदयगिरितटस्थः पद्मिनीर्बोधयित्वा मृदुतरकिरणाग्रैस्ताः स्वयं चोपभुज्य। मलिनमधुपस गात् तासु संजातकोपः कृतरुधिरविरोचिर्भानुरस्तं प्रयातः॥
MSS_6710 उदयगिरिशिरःस्थो निद्रया मूढमेतज् जगदगदमशेषं निर्मिमीतेऽनिशं यः। अमिततमितमिस्रोद्दामदारिद्र्यहारि- प्रसृमरकिरणौघः स्यान्मुदे वः स देवः॥
MSS_6711 उदयगूढशशा कमरीचिभिस् तमसि दूरमितः प्रतिसारिते। अलकसंयमनादिव लोचने हरति मे हरिवाहनदि मुखम्॥
MSS_6712 उदयतटान्तरितमियं प्राची सूचयति दि निशानाथम्। परिपाण्डुना मुखेन प्रियमिव हृदयस्थितं रमणी॥
MSS_6713 उदयति कलमन्द्रैः कण्ठतालैरलीनां कुमुदमुकुलकेषु व्यञ्जयन्न गहारान्। मदमुखरचकोरीतोयकर्मान्तिकोऽयं तुहिनरुचिरधामा दक्षिणं लोकचक्षुः॥
MSS_6714 उदयति तडिच्चित्रं मित्रं रतेः कमलद्वयी कुसुमितनवस्तम्भे रम्भे विधाय तनोरधः। तडिति वलति व्योम व्योमाश्रयं च गिरिद्वयं गिरिपरिसरे कम्बुः कम्बौ कलानिधिमण्डलम्॥
MSS_6715 उदयति तपनेऽपि चेत् तमिस्रं वद कुत एव दिनक्षपाविवेकः। भगवति यदि कर्म दुर्निवार्यं तव चरणस्मरणेन साध्यते किम्॥
MSS_6716 उदयति तरुणिमतरणी शैशवशशिनि प्रशान्तिमायाते। कुचचक्रवाकयुगलं तरुणितटिन्यां मिथो मिलति॥
MSS_6717 उदयति नवनीतपिण्डपाण्डुः कुमुदवनान्यवघट्टयन् कराग्रैः। उदयगिरितटस्फुटाट्टहासो रजनिवधूमुखदर्पणः शशा कः॥
MSS_6718 उदयति यदि भानुः पश्चिमे दिग्विभागे प्रचलति यदि मेरुः शीतताम् याति वह्निः। विकसति यदि पद्मं पर्वताग्रे शिलायां न भवति पुनरुक्तं भाषितं सज्जनानाम्॥
MSS_6719 उदयति विततोर्ध्वरश्मिरज्जा- वहिमरुचौ हिमधाम्नि याति चास्तम्। वहति गिरिरयं विलम्बिघण्टा- द्वयपरिवारितवारणेन्द्रलीलाम्॥
MSS_6720 उदयति हि शशा कः कामिनीगण्डपाण्डुर् ग्रहगणपरिवारो राजमार्गप्रदीपः। तिमिरनिकरमध्ये रश्मयो यस्य गौराः स्रुतजल इव प के क्षीरधाराः पतन्ति॥
MSS_6721 उदयति हृदि यस्य नैव लज्जा न च करुणा न च कोऽपि भीतिलेशः। बकुलमुकुलकोशकोमलां मां पुनरपि तस्य करे न पातयेथाः॥
MSS_6722 उदयदुदयदीक्षणाय पत्युश् चपलदृशस्त्रपया निरुध्यमानम्। मन इव कृपणस्य दानकाले कति न ततान गतागतानि चक्षुः॥
MSS_6723 उदयन्तु नाम मेघा भवतु निशा वर्षमविरतं पततु। गणयामि नैव सर्वं दयिताभिमुखेन हृदयेन॥
MSS_6724 उदयन्नेष सविता पद्मेष्वर्पयति श्रियम्। विभावयितुमृद्धीनां फलं सुहृदनुग्रहम्॥
MSS_6725 उदयप्रभसूरीन्द्रः प्रथितः प्रतिभोदयः। नानादिव्यप्रबन्धानां निर्मातायं विराजते॥
MSS_6726 उदयप्रभसूरीन्द्रे प्रकाशयति भूतलम्। अपरे विबुधाः सर्वे निष्प्रभा इव सर्वतः॥
MSS_6727 उदयमयते दि मालिन्यं निराकुरुतेतरां नयति निधनं निद्रामुद्रां प्रवर्तयति क्रियाः। रचयतितरां स्वैराचारप्रवर्तनकर्तनं बत बत लसत्तेजःपुञ्जो विभाति विभाकरः॥
MSS_6728 उदयमुदितदीप्तिर्याति यः संगतौ मे पतति न वरमिन्दुः सोऽपरामेष गत्वा। स्मितरुचिरिव सद्यः साभ्यसूयं प्रभेति स्फुरति विशदमेषा पूर्वकाष्ठा गनायाः॥
MSS_6729 उदयशिखरिशृ गप्रा गणेष्वेष रि गन् सकमलमुखहासं वीक्षितः पद्मिनीभिः। विततमृदुकराग्रः शब्दयन्त्या वयोभिः परिपतति दिवोऽ के हेलया बालसूर्यः॥
MSS_6730 उदयसिंह धराधिपतौ त्वयि स्फुरति किं रविणा विधुनापि वा। स्वमहसा हि विकाशयसे जगत् स्वयशसा च सुशीतलयस्यपि॥
MSS_6731 उदयस्थः सहस्रांशुर् दृष्टेरायाति गम्यताम्। अतिरिक्तं कदा कं वा ल घयन्ति न योषितः॥
MSS_6732 उदयाद्रेरुड्डीनो दिनं भ्रमित्वा पत गोऽयम्। अद्य प्रदोषसमये वडवाज्वलने जुहोति देहं स्वम्॥
MSS_6733 उदयास्तौ मूलाख्यौ उत्तरयाम्यौ ध्रुवनिवासनामानौ। नैरृतवायव्यौ च प्रयाणचरकाह्वयौ तेषाम्॥
MSS_6734 उदये सवितारक्तो रक्तश्चास्तमये तथा। संपत्तौ च विपत्तौ च महतामेकरूपता॥
MSS_6735 उदरं नतमध्यपृष्ठता- स्फुटद गुष्ठपदेन मुष्टिना। चतुर गुलमध्यनिर्गत- त्रिवलिभ्राजि कृतं दमस्वसुः॥
MSS_6736 उदरं परिमाति मुष्टिना कुतुकी कोऽपि दमस्वसुः किमु। धृततच्चतुर गुलीव यद् वलिभिर्भाति सहेमकाञ्चिभिः॥
MSS_6737 उदर एव धृतः किमुदन्वता न विषमो वडवानलवद् विधुः। विषवदुज्झितमप्यमुना न स स्मरहरः किममुं बुभुजे विभुः॥
MSS_6738 उदरदरीयं गहना यद्गतमखिलं विलीयते क्वचन। एका तत्र च भुजगी विलापयति कं न सा दुष्टा॥
MSS_6739 उदरद्वयभरणभयाद् अर्धा गाहितदारः। यदि नैवं तस्य सुतः कथमद्यापि कुमारः॥
MSS_6740 उदरम्भरिता लोके तवैव नान्यस्य दुःशका दृष्टा। उत्सृष्टपुरीषमपि स्वादूकुर्वन् वराह यद् भु क्षे॥
MSS_6741 उदरस्येदमणुत्वं सहजगुरुत्वं यदि नेदं हृदयस्य। स्वार्थे कथमलसत्वं कथमनुसत्वं हितकरणे मतिरस्य॥
MSS_6742 उदरार्थं न यत्किंचिन् निषेवेत कदाचन। न हंसो वर्णसाम्येऽपि बकवन् मत्स्यभुग् यतः॥
MSS_6743 उदर्कभूतिमिच्छद्भिः सद्भिः खलु न दृश्यते। चतुर्थीचन्द्रलेखेव परस्त्रीभालपट्टिका॥
MSS_6744 उदस्य धैर्यं दयितेन सादरं प्रसादितायाः करवारिवारितम्। मुखं निमीलन्नयनं नतभ्रुवः श्रियं सपत्नीवदनादिवाददे॥
MSS_6745 उदस्योच्चैः पुच्छं शिरसि निहितं जीर्णजटिले यदृच्छाव्यापन्नद्विपपिशितलेशाः कवलिताः। गुहागर्भे शून्ये सुचिरमुषितं जम्बुक सखे तदेतत् किम् कुर्मो यदसि न गतः सिंहसमताम्॥
MSS_6746 उदायुधो यावदहं तावदन्यैः किमायुधैः। यद्वा न सिद्धमस्त्रेण मम तत् केन सेत्स्यति॥
MSS_6747 उदारचरितात् त्यागी याचितः कृपणोऽधिकः। एको धनं ततः प्राणान् अन्यः प्राणांस् ततो धनम्॥
MSS_6748 उदारस्य तृणं वित्तं शूरस्य मरणं त्र्णम्। विरक्तस्य तृणं भार्या निःस्पृहस्य तृणं जगत्॥
MSS_6749 उदारांस् त्वदृते नान्यान् प्रपश्याम्ययि पार्वति। श्रीरामभक्तिमाणिक्यम् अदेयमपि देहि मे॥
MSS_6750 उदारैर्मन्दारै रचितशिखरं चन्द्रशिखरं समभ्यर्च्य प्रेम्णा विपुलपुलकालंकृततनुः। कदा गन्धाबन्धप्रमदमुदितोद्दाममधुप- स्फुरद्गुञ्जागर्भैर्विभुमभिभजेयं नुतिपदैः॥
MSS_6751 उदासीनालीनामपि वचसि लीनातनुलसत् त्रपाधीना दीनालपनपदवीनायकधृता। कवीनामासीना हृदि कुमुदिनीनाथवदना नवीना मीनाक्षी व्यथयति मुनीनामपि मनः॥
MSS_6752 उदासीनो देवो मदनमथनः सज्जनकुले कलिक्रीडासक्तः कृतपरिजनः प्राकृतजनः। इयं म्लेच्छाक्रान्ता त्रिदशतटिनी चोभयतटे कथं भ्रातः स्थाता कथय सुकृतिन् कुत्र विभयः॥
MSS_6753 उदाहरणमाशीःषु प्रथमे ते मनस्विनाम्। शुष्केऽशनिरिवामर्षो यैररातिषु पात्यते॥
MSS_6754 उदितं प्रियां प्रति सहार्दमिति श्रदधीयत प्रियतमेन वचः। विदिते गिते हि पुर एव जने सपदीरिताः खलु लगन्ति गिरः॥
MSS_6755 उदितं मण्डलमिन्दो रुदितं सद्यो वियोगिवर्गेण। मुदितं च सकलललना- चूडामणिशासनेन मदनेन॥
MSS_6756 उदितः समयः श्रयतेऽस्तमयं कृतकं सकलं लभते विलयम्। सकलानि फलानि पतन्ति तरोः सकला जलधिं समुपैति नदी॥
MSS_6757 उदितमुदितो हन्ति ध्वान्तं सहस्रकरः करैर् निहतनिहितं भूयो भूयस्तमः परिजृम्भते। विरमति तमो नेदं नायं निषीदति भानुमान् न खलु विकसद्वैरा धीराः कथंचिदुदासते॥
MSS_6758 उदितवति द्विजराजे कस्य न हृदये मुदः पदं दधति। संकुचसि कमल यदयं हर हर वामो विधिर्भवतः॥
MSS_6759 उदितवति परस्मिन् प्रत्यये शास्त्रयोनौ गतवति विलयं च प्राकृतेऽतिप्रपञ्चे। सपदि पदमुदीतं केवलः प्रत्ययो यस् तदियदिति च वक्तुं कः क्षमः पण्डितोऽपि॥
MSS_6760 उदिते दृष्टिसुखे त्वयि शशिनीव भवन्ति चन्द्रकान्तानि। वदनान्यरिनारीणाम् अविरलजलबिन्दुवर्षीणि॥
MSS_6761 उदितेऽपि तवावनीन्द्र तेजस् तपने स्फारगभस्तिभारभाजि। तव वैरिनृपायशस्तमांसि स्फुरदुज्जृम्भितमाचरन्ति चित्रम्॥
MSS_6762 उदिते भास्करे लक्ष्यं पश्चिमायां निवेशयेत्। अपराह्णे च कर्तव्यं लक्ष्यं पूर्वदिगाश्रितम्॥
MSS_6763 उदितैरन्यपुष्टानाम् आरुतैर्मे हतं मनः। उदितैरपि ते दूति मारुतैरपि दक्षिणैः॥
MSS_6764 उदितोऽपि तुहिनगहने गगनप्रान्ते न दीप्यते तपनः। कठिनघृतपूरपूर्णे शरावशिरसि प्रदीप इव॥
MSS_6765 उदितोरुसादमतिवेपथुमत् सुदृशोऽभिभर्तृ विधुरं त्रपया। वपुरादरातिशयशंसि पुनः प्रतिपत्तिमूढमपि बाढमभूत्॥
MSS_6766 उदीच्यां सस्यनिष्पत्तिर् याम्यां निष्पत्तिनाशनम्। गृहान्निर्गच्छतां वमे शुभं क्षेत्रे च दक्षिणम्॥
MSS_6767 उदीरितोऽर्थः पशुनापि गृह्यते हयाश्च नागाश्च वहन्ति चोदिताः। अनुक्तमप्यूहति पण्डितो जनः परे गितज्ञान फला हि बुद्धयः॥
MSS_6768 उदीर्णमनसो योध वाहनानि च भारत। यस्यां भवन्ति सेनायां ध्रुवं तस्यां जयो भवेत्॥
MSS_6769 उदीर्यमाणेऽपि च सान्त्ववादे मानापनोदो नहि राधिकायाः। मानोऽस्तु ते यद्यपराधिकः स्यां स्वप्नेऽपि नैवास्म्यपराधिकोऽहम्॥
MSS_6770 उदुम्बरद्रुमानष्टौ रोपयेत् स्वयमेव यः। प्रेरयेद् रोपणायापि चन्द्रलोके स मोदते॥
MSS_6771 उदुम्बरफलानीव ब्रह्माण्डान्यत्ति यः सदा। सर्वगर्वापहः कालस् तस्य के मशका वयम्॥
MSS_6772 उदेति घनमण्डली नटति नीलकण्ठावली तडिद् वलति सर्वतो वहति केतकीमारुतः। तथापि यदि नागतः स सखि तत्र मन्येऽधुना दधाति मकरध्वजस् त्रुटितशिञ्जिनीकं धनुः॥
MSS_6773 उदेति पूर्वं कुसुमं ततः फलं घनोदयः प्राक् तदनन्तरं पयः। निमित्तनैमित्तिकयोरयं क्रमस् तव प्रसादस्य पुरस्तु संपदः॥
MSS_6774 उदेति यस्यां न निशाकरो रिपुस् तिथिर्नु का पुण्यवतीभिराप्यते। इतीव दुष्ट्या परिदेविते मुहुः कुहूकुहूरित्यलमाह कोकिलः॥
MSS_6775 उदेति सविता ताम्रस् ताम्र एवास्तमेति च। संपत्तौ च विपत्तौ च महतामेकरूपता॥
MSS_6776 उदेतुमत्यजन्नीहां राजसु द्वादशस्वपि। जिगीषुरेको दिनकृद् आदित्येष्विव कल्पते॥
MSS_6777 उदेष्यत्पीयूषद्युतिरुचिकणार्द्राः शशिमणि- स्थलीनां पन्थानो घनचरणलाक्षालिपिभृतः। चकोरैरुड्डीनैर्झटिति कृतश काः प्रतिपदं पराञ्चः संचारानविनयवतीनां विवृणुते॥
MSS_6778 उद्गच्छत्यलिझ कृतिः स्मरधनुर्ज्यामञ्जुगुञ्जारवैर् निर्याता विषलिप्तभल्लिविषमाः कंकेल्लिफुल्लच्छटाः। रे संप्रत्यपवित्रमत्र पथिकाः सारम्भमुज्जृम्भते चूतो दूत इवान्तकस्य कलिकाजालस्फुरत्पल्लवः॥
MSS_6779 उद्गता मथनक्षोभात् फेनराजिः पयोदधेः। तारकावलिरित्यज्ञैर् इयं सखि निवेद्यते॥
MSS_6780 उद्गतेन्दुमविभिन्नतमिस्रां पश्यति स्म रजनीमवितृप्तः। व्यंशुकस्फुटमुखीमतिजिह्मां व्रीडया नववधूमिव लोकः॥
MSS_6781 उद्गमनोपनिवेशन- शयनपरावृत्तिवलनचलनेषु। अनिशं स मोहयति मां हृल्लग्नः श्वास इव दयितः॥
MSS_6782 उद्गर्जज्जलकुञ्जरेन्द्ररभसास्फालानुबन्धोद्धतः सर्वाः पर्वतकन्दरोदरभुवः कुर्वन् प्रतिध्वानिनीः। उच्चैरुच्चरति ध्वनिः श्रुतिपथोन्माथी यथायं तथा प्रायः प्रे खदसंख्यश खवलया वेलेयमागच्छति॥
MSS_6783 उद्गर्जन् कुटिलस् तटाश्रयतरुप्रोन्मूलनोड्डामरो मा गर्वीः सरितः प्रवाह जलधिं प्रक्षोभयामीति भोः। स्वां सत्तां यदि वाञ्छसि भ्रम मरुष्वेवास्स्व तत्रैव वा दूरे वाडववह्निरत्र तु महासत्त्वैर्विशन् पीयते॥
MSS_6784 उद्गर्भहूणतरुणीरमणोपमर्द- भुग्नोन्नतिस्तननिवेशनिभं हिमांशोः। बिम्बं कठोरबिसकाण्डकडारगौरैर् विष्णोः पदं प्रथममग्रकरैर्व्यनक्ति॥
MSS_6785 उद्गृह्य वीटीग्रथनं नतभ्रूर् आच्छाद्य वक्षःस्थलमञ्चलेन। उत्तारयन्ती निविडं निचोलं मनोभवस्यापि मनो मिनोति॥
MSS_6786 उद्ग्राहश्चान्यधातुः स्याद् ध्रुवकश्चान्यधातुकः। मेलापकोऽन्यधातुः स्याद् आभोगश्चान्यधातुकः। चतुर्धातुकमेतद्धि रूपकं कीर्त्यते बुधैः॥
MSS_6787 उद्ग्राहस्याद्यखण्डे च न्यासः स ध्रुवको मतः। एवं हि षट्पदः प्रोक्त उत्तमो ध्रुवको बुधैः॥
MSS_6788 उद्ग्राहो ध्रुपदश्च स्याद् आभोगस्तदनन्तरम्। नियमस् त्रिविधो ज्ञेयो मण्ठकस्य विचक्षणैः॥
MSS_6789 उद्ग्रीवं खलु वीक्षितं वपुरिदं लज्जालसं यत्तदा गच्छन्त्याः सखिसंनिधौ किमपि यन्निर्वर्णकं भाषितम्। हे प्राणा विरहेण यात किमिदं नैर्घृण्यमालम्बितं तत् स्मृत्वा यदि युक्तमासितुमहो यूयं प्रमाणं मम॥
MSS_6790 उद्ग्रीवस्तिमितेक्षनस्तत इतः पश्यन् निलीय स्थितं पादोद्घृष्टिपरस्परप्रतिभयभ्रान्तं चलत्पक्षतिः। द्राक्त्रोटीपुरकोटिकुण्ठितरयं प्राक्तिर्यगूर्ध्वीकृतं गर्भान्तःप्रणयीचकार शफरं कासारचारी बकः॥
MSS_6791 उद्ग्रीवा विवृतारुणास्यकुहरास्तृष्णाचलत्तालवः पक्षासंभववेपमानतनवः प्रोड्डीय किंचिद् भुवः। अन्योन्याक्रमिणः शरारिशिशवः प्रातर्नदीरोधसि प्रालेयाम्बु पिबन्ति वीरणदलद्रोणीप्रणालस्रुतम्॥
MSS_6792 उद्घातयेद् दक्षिणमक्षि यक्षो हस्तेन मृद्नात्यथ दक्षिणेन। यस्याभिषेके स भवेत् स्वशक्त्या क्षितीशलक्षेक्षितपादपद्मः॥
MSS_6793 उद्घाटितनवद्वारे पञ्जरे विहगोऽनिलः। यत् तिष्ठति तदाश्चार्यं प्रयाणे विस्मयः कुतः॥
MSS_6794 उद्घाट्य चेद् दक्षिणमक्षि लीढे नाभिं स्वकीयामथवाधिरूढः। शेते गृहस्योपरि जागरूकस् तदाम्बुदोऽम्बु क्षिपति प्रभूतम्॥
MSS_6795 उद्घाट्य योगकलया हृदयाब्जकोशं धन्यैश्चिरादपि यथारुचि गृह्यमाणः। यः प्रस्फुरत्यविरतं परिपूर्णरूपः श्रेयः स मे दिशतु शाश्वतिकं मुकुन्दः॥
MSS_6796 उद्दण्डकोकनदकोमलकोशकान्तिः कान्ताकचग्रहणकण्टकितप्रकोष्ठः। मित्रद्विजातिरिपुवर्गविलासिनीनां संमानदानभयभोगकरः करस्ते॥
MSS_6797 उद्दण्डे भुजदण्डे तव कोदण्डे परिस्फुरति। अरिमण्डलरविमण्डल- रम्भाकुचमण्डलानि वेपन्ते॥
MSS_6798 उद्दामज्वलदंशुमालिकिरणव्यर्थातिरेकादिव च्छायाः संप्रति यान्ति पिण्डपदवीं मूलेषु भूमीरुहाम्। किं चैतद् दनुजाधिराजयुवतीवर्गावगाहोत्सरत्- क्षोभोड्डीनविहंगमण्डलकृतालीकातप् अत्रं सरः॥
MSS_6799 उद्दामदक्षिणमरुद्भरचालिताभिः शाखाभिराकुलतरं रुतवारणाय। मा मेति कोकिलकुलं वदतीव वृक्षः स्त्रैणं वियोगविधुरं कृपया विलोक्य॥
MSS_6800 उद्दामदन्तरुचिपल्लवितार्धचन्द्र- ज्योत्स्नानिपीततिमिरप्रसरोपरोधः। श्रेयांसि वो दिशतु ताण्डवितस्य शम्भोर् अम्भोधरावलिघनध्वनिरट्टहासः॥
MSS_6801 उद्दामदानद्विपवृन्दबृंहितैर् नितान्तमुत्तु गतुरंगहेषितैः। चलद्घनस्यन्दननेमिनिःस्वनैर् अभून् निरुच्छ्वासमिवाकुलं जगत्॥
MSS_6802 उद्दामदिग्द्विरदचञ्चलकर्णपूर- गण्डस्थलोच्चलदलिस्तबकाकृतीनि। मीलन्नभांसि मृगनाभिसमानभांसि दिक्कन्दरेषु विलसन्तितमां तमांसि॥
MSS_6803 उद्दामद्युमणिद्युतिव्यतिकरप्रक्रीडदर्कोपल- ज्वालाजालजटालजा गलतटीनिष्कूजकोयष्टयः। भौमोष्मप्लवमानसूरकिरणक्रूरप्रकाशा दृशोर् आयुःकर्म समापयन्ति धिगमूर्मध्येऽह्नि शून्या दिशः॥
MSS_6804 उद्दामद्रुमभ गभीमदशनो येनाभ्यघानि द्विपः सोऽयं वञ्चकचेष्टितैस् त्यजति किं पञ्चाननः काननम्। तत् प्रीतिर्न्न कृतिः समं न समरं क्षान्तिर्मनोग्लानये श्रेयानित्ययमस्य माननिधिनो यत् काननोपक्रमः॥
MSS_6805 उद्दामद्विरदावलूनबिसिनीसौरभ्यसंभावित- व्योमानः कलहंसकम्पितगरुत्पालीमरुन्मांसलाः। दूरोत्तानतर गल घनकलाज घालगर्वस्पृशः कर्पूरद्रवशीकरैरिव दिशो लिम्पन्ति पम्पानिलाः॥
MSS_6806 उद्दामभ्रमिवेगविस्तृतजटावल्लीप्रणालीपतत्- स्वर्ग गाजलदण्डिकावलयितं निर्माय तत् पञ्जरम्। संभ्राम्यद्भुजदण्डपक्षपटलद्वन्द्वेन हंसायितस् त्रैलोक्यव्ययनाटिकानयनटः स्वामी जगत् त्रायताम्॥
MSS_6807 उद्दामाम्बुदगर्हितान्धतमसप्रध्वस्तदि मण्डले काले यामिकजाग्रदुग्रसुभटव्याकीर्णकोलाहले। कर्णस्यासुहृदर्णवाम्बुवडवावह्नेर्यदन्तःपुराद् आयातासि तदम्बुजाक्षि कृतकं मन्ये भयं योषिताम्॥
MSS_6808 उद्दामाम्बुदवर्ध मानशिखिनीकेकातिरेकाकुले संप्राप्यं सलिलं स्थलेष्वपि सदा निस्तर्षवर्षागमे। भीष्मग्रीष्मभटे परस्परभयादालोच्यमानं मुहुर् दीनं मीनकुलं न पालयसि चेत् कासार का सारता॥
MSS_6809 उद्दामार्कमरीचिमूर्छितदृशां येनाध्वगानामयं वेलालम्बनजागरूकमनसामारम्भि कर्णज्वरः। क्लेशोच्छृ खलचेतसः प्रविशतो गण्डूषगर्भं मुनेर् लीनः कुत्र महार्णवस्य स पुनः कल्लोलकोलाहलः॥
MSS_6810 उद्दामार्कांशुदीप्यद्दिनमणिमणिभिर्भस्मितान्त् ए समन्ताद् वायुव्याधूयमानज्वलनकणगणाकीर्णधूल् इप्रकीर्णे। कान्तारेऽस्मिन् नृपार्ते पथि पथिक भवे क्वापि पाथोदसेना- सूच्यग्रे कूपषट्कं तदुपरि नगरी तत्र ग गाप्रवाहः॥
MSS_6811 उद्दामोत्कलिकां विपाण्डुररुचं प्रारब्धजृम्भां क्षणाद् आयासं श्वसनोद्गमैरविरतैरातन्वतीमात्मनः। अद्योद्यानलतामिमां समदनां नारीमिवान्यां ध्रुवं पश्यन् कोपविपाटलद्युति मुखं देव्याः करिष्याम्यहम्॥
MSS_6812 उद्दिश्य निःसरन्तीं सखीमियं कपटकोपकुटिलभ्रूः। एवमवतंसमाक्षिपद् आहतदीपो यथा पतति॥
MSS_6813 उद्दिष्टं वस्तु रागादौ किंचिदाधिक्यचिन्तितम्। तद्धातुमातुनिष्पन्नं प्रत्यन्तरमितीरितम्॥
MSS_6814 उद्दीपितोऽपि कनकद्युतिमञ्जुलोऽपि स्नेहान्वितोऽपि सुदृशोऽपि सुवर्तितोऽपि। कान्ताकरान्तरकुचच्छविमण्डितोऽपि स्वाभाविकीं मलिनतां न जहाति दीपः॥
MSS_6815 उद्दीप्ताग्निरसौ मुनिर्विजयते यस्योदरे जीर्यतः पाथोधेरवशिष्टमम्बु कथमप्युद्गीर्णमन्यार्णवम्। किं चास्माज्जठरानलादिव नवस्तत्कालवान्तिक्रमान् निर्यातः स पुनर्यमाय पयसामन्तर्गतो वाडवः॥
MSS_6816 उद्देशोऽयं कनकसिकताकोमलैकान्तकान्ता- लीलावासीकृततरुतलः कामिभिर्नर्मदायाः। किंचैतस्मिन् सुरतसचिवास्तन्वि ते वान्ति वाता येषामग्रे सरति कलिताकण्ठकोपो मनोभूः॥
MSS_6817 उद्देशोऽयं सरसकदलीश्रेणिशोभातिशायी कुञ्जोत्कर्षा कुरितरमणीविभ्रमो नर्मदायाः। किं चैतस्मिन् सुरतसुहृदस्तन्वि ते वान्ति वाता येषामग्रे सरति कलिताकाण्डकोपो मनोभूः॥
MSS_6818 उद्धता अलमुद्धर्तुम् औद्धत्यं दुरितात्मनाम्। क्षाराणामेव सामर्थ्यं मलनाशाय वाससाम्॥
MSS_6819 उद्धतैरिव परस्परस गाद् ईरितान्युभयतः कुचकुम्भैः। योषितामतिमदेन जुघूर्णुर् विभ्रमातिशयपुंषि वपूंषि॥
MSS_6820 उद्धतैर्निभृतमेकमनेकैश् छेदवन् मृगदृशामविरामैः। श्रूयते स्म मणितं कलकाञ्ची- नूपुरध्वनिभिरक्षतमेव॥
MSS_6821 उद्धरेदात्मनात्मानं नात्मानमवसादयेत्। आत्मैव ह्यात्मनो बन्धुर् आत्मैव रिपुरात्मनः॥
MSS_6822 उद्धर्तुं किल शैलकेलिरभसस्रस्तानि पाथोनिधेर् अन्तर्भूषणमौक्तिकानि दिविजस्त्रीभिः समुत्कण्ठया। गाढं तत्र निमज्जितेन रविणा बद्ध्वा दृढं रश्मिभिः प्रोत्क्षिप्तानि निपत्य तानि गगने तारापदेशं दधुः॥
MSS_6823 उद्धर्तुं धरणीं निशाकररवी क्षेप्तुं मरुन्मार्गतो वातं स्तम्भयितुं पयोनिधिजलं पातुं गिरिं चूर्णितुम्। शक्ता यत्र विशन्ति मृत्युवदने कान्यस्य तत्र स्थितिर् यस्मिन् याति गिरिर्बिले सह वनैः कात्र व्यवस्था ह्यणोः॥
MSS_6824 उद्धव माधवसविधे विनिवेद्यं सर्वथा भवता। अपि बहुमूल्यं भवनं यमुनाकुञ्जोपमं न स्यात्॥
MSS_6825 उद्धूतकामानलतापतप्ता विहाय दोषाधिकजां तु चिन्ताम्। वनादिरागावयवप्रभेदं नरेति मत्वा वनिता रमन्ते॥
MSS_6825A उद्धूतपांसुपटलानुमितप्रबन्ध- धावत्खुराग्रचयचुम्बितभूमिभागाः। निर्मथ्यमानजलधिध्वनिघोरघोषम् एते रथं गगनसीम्नि वहन्ति वाहाः॥
MSS_6826 उद्धूता धूमधारा विरहिजनमनोमाथिनो मन्मथाग्नेः कस्तूरीपत्रमाला तिमिरततिरहो दिक्पुरन्ध्रीमुखानाम्। निर्वाणा गारलेखा दिवसहुतभुजः संचरच्चञ्चरीक- श्रेणीयं भाति भास्वत्करलुलितनभःकन्दरेन्दीवरस्य॥
MSS_6827 उद्धूय धूलीर्धवला रसातलाद् वात्या लगन्ती गगने व्यवर्तत। फूत्कारयन्त्येव भुवोद्धृता भुजा निदाघतापाकुलया तपात्यये॥
MSS_6828 उद्धूयेत तनूलतेति नलिनीपत्रेण नो वीज्यते स्फोटः स्यादिति ना गकं मलयजक्षोदाम्भसा सिच्यते। स्यादस्यातिभरात् पराभव इति प्रायो न वा पल्लवा- रोपो वक्षसि तत् कथं कृशतनोराधिः समाधीयताम्॥
MSS_6829 उद्धूयेत नतभ्रूः पक्ष्मनिपातोद्भवैः पवनैः। इति निर्निमेषमस्या विरहवयस्या विलोकते वदनम्॥
MSS_6830 उद्धृतेष्वपि शस्त्रेषु दूतो वदति नान्यथा। ते वै यथोक्तवक्तारो न वध्याः पृथिवीभुजा॥
MSS_6831 उद्धृतेष्वपि शस्त्रेषु बन्धुवर्गवधेष्वपि। परुषाण्यपि जल्पन्तो वध्या दूता न भूभुजा॥
MSS_6832 उद्ध्रियमानेन्दुकरैर् उन्मज्जत्यन्धकारवारिनिधेः। क्वापि क्वापि विलग्न- च्छायाजम्बालधोरणी धरणी॥
MSS_6833 उद्बद्धेभ्यः सुदूरं घनरजनितमःपूरितेषु द्रुमेषु प्रोद्ग्रीवं पश्य पादद्वितयधृतभुवः श्रेणयः फेरवाणाम्। उल्कालोकैः स्फुरद्भिर्निजवदनगुहोत्सर्पिभिर्वीक्षितेभ्यश् च्योतत्सान्द्रं वसाम्भः क्वथितशववपुर्मण्डलेभ्यः पिबन्ति॥
MSS_6834 उद्बन्धनं दृढं गाढं सिंहोऽपि सहते यदि। कथं करटिनस्तर्हि नृपचिह्नानि बिभ्रति॥
MSS_6835 उद्भर्तृगामिनी पुरुष- भाषिणी कामचिह्नकृतवेशा। या नातिमांसयुक्ता सुराप्रिया सर्वतश्चपला॥
MSS_6836 उद्भाव्यमानो नलिनीपलाशैः समीरणस्तद्धृदयास्पदस्य। करोति दाहस्य निवारणं नु संधुक्षणं वा स्मरपावकस्य॥
MSS_6837 उद्भासिताखिलखलस्य विशृ खलस्य प्राग्जातविस्मृतनिजाधमकर्मवृत्तेः। दैवादवाप्तविभवस्य गुणद्विषोऽस्य नीचस्य गोचरगतैः सुखमास्यते कैः॥
MSS_6838 उद्भासितेऽन्धतमसव्रज एति नाशं सूने प्रयान्त्युभयतोऽतिमरन्दमुग्धाः। सिंहा निहत्य रुधिरं बहु भक्षितं यद् दीपा कुरे मधुकराः करिणं वमन्ति॥
MSS_6839 उद्भिदुरं स्तनवदनं लोचनमलिगर्वमोचनं सुदृशः। दृष्ट्वा विगतविचारं धातारं निन्दति स्थविरः॥
MSS_6840 उद्भिन्नं किमिदं मनोभवनृपक्रीडारविन्दद्वयं सूते तत् कथमेकतः किल लसद्रोमावलीनालतः। चक्रद्वन्द्वमिदं क्षमं तदपि न स्थातुं मुखेन्दोः पुरो लावण्याम्बुनिमग्नयौवनगजस्यावैमि कुम्भद्वयम्॥
MSS_6841 उद्भिन्नयौवनमनोहररूपशोभा- संभाविताभिनवभोगमनोभवानाम्। एणीदृशां त्वदुपदेशविवर्जितानां मातर्भवन्ति नहि नाम समीहितार्थाः॥
MSS_6842 उद्भिन्नसात्त्विकविकारपरिप्लवानि सद्यस्तिरस्कृतमनोभववेदनानि। तन्वि त्वद गपरिरम्भसुखामृतानि प्रादुर्भवन्तु पुनरागतजीवितानि॥
MSS_6843 उद्भिन्नस्तनकुड्मलद्वयमुरः किंचित् कपोलस्थलीं लिम्पत्येव मधूककान्तिरधरः संमुग्धलक्ष्मीमयः। प्रत्यासीदति यौवने मृगदृशः किं चान्यदाविर्भवल् लावण्यामृतप कलेपलडहच्छायं वपुर्वर्तते॥
MSS_6844 उद्भिन्नस्तबकावतंससुभगाः प्रे खन्मरुन्नर्तिताः पुष्पोद्गीर्णपरागपांशुललसत्पत्रप्रकाण्ड त्विषः। गम्भीरक्रमपञ्चमोन्मदपिकध्वानोच्छलद्गीतयः प्रत्युज्जीवितमन्मथोत्सव इव क्रीडन्त्यमू भूरुहः॥
MSS_6845 उद्भिन्ना कलकण्ठकण्ठकुहरात् कर्णामृतस्यन्दिनी हृद्या यद्यपि मार्दवैकवसतिः सा काकलीहुंकृतिः। अन्यस्तन्वि तथापि ते त्रिणयनप्लुष्टस्य जीवार्पणः पञ्चेषोरुचितप्रपञ्चितरसः पाकाञ्चितः पञ्चमः॥
MSS_6847 उद्भेदं प्रतिपद्य पक्वबदरीभावं समेत्य क्रमात् पुंनागाकृतिमाप्य पूगपदवीमारुह्य बिल्वश्रियम्। लब्ध्वा तालफलोपमां च ललितामासाद्य भूयोऽधुना चञ्चत्काञ्चनकुम्भजृम्भणमिभावस्याः स्तनौ बिभ्रतः॥
MSS_6848 उद्भ्रान्तभेककुलकीर्णजले तडागे कोऽप्यस्ति नाम यदि नान्यगतिर्बकोटः। उत्फुल्लपद्मसुरभीणि सरांसि हित्वा न स्थातुमर्हति भवानिह राजहंस॥
MSS_6849 उद्यच्छता धुरमकापुरुषानुरूपां गन्तव्यमाजिनिधनेन पितुः पथा वा। आच्छिद्य वा स्वजननीजनलोचनेभ्यो नेयो मया रिपुवधूनयनानि बाष्पः॥
MSS_6850 उद्यज्ज्वालावलीभिर्वरमिह भुवनप्लोषके हव्यवाहे र गद्वीचौ प्रविष्टं जलनिधिपयसि ग्राहनक्राकुले वा। संग्रामे वारिरौद्रे विविधशरहतानेकयोधप्रधाने नो नारीसौख्यमध्ये भवशतजनितानन्तदुःखप्रवीणे॥
MSS_6851 उद्यञ्छशी तरुणभास्करकान्तिचौरः स्पर्शेन शीतकरलालितया प्रदोषे। ज्ञातोऽर्धसुप्तनलिनीप्रियया सलज्जः पाण्डुत्वमाप रभसादिव मन्मथार्तः॥
MSS_6852 उद्यतं शस्त्रमालोक्य विषादं याति विह्वलः। जीवनं प्रति संत्रास्तो नास्ति मृत्युसमं भयम्॥
MSS_6853 उद्यतमेकहस्तचरणं द्वितीयकररेचितं सुविनतं वंशमृद गवाद्यमधुरं विचित्रकरणान्वितं बहु विधम्। मद्रकमेतदद्य सुभगैर् विदग्धगतिचेष्टितैः सुललितैर् नृत्यसि विभ्रमाकुलपदं विविक्तरसभावितं शशिमुखि॥
MSS_6854 उद्यतस्य परं हन्तुं स्तब्धस्य विवरैषिणः। पतनं जायतेऽवश्यम् कृच्छ्रेण पुनरुन्नतिः॥
MSS_6855 उद्यतस्य हि कामस्य प्रतिवादो न शस्यते। अपि निर्मुक्तस गस्य कामरक्तस्य किं पुनः॥
MSS_6856 उद्यतासिर्नृपो यत्र तत्रैव धनरक्षणम्। कण्टकाकुलशाख्यायां लग्नं गृह्णाति नो फलम्॥
MSS_6857 उद्यतेत यथाशक्ति न प्रसज्येत जातुचित्। साध्यानां सिद्ध्यसिद्धी यन् नियत्या नियते कृते॥
MSS_6858 उद्यतेष्वपि शस्त्रेषु दूतो वदति नान्यथा। सदैवावध्यभावेन यथार्थस्य हि वाचकः॥
MSS_6859 उद्यतेष्वपि शस्त्रेषु यथोक्तं शासनं वदेत्। रागापरागौ जानीयाद् दृष्टिवक्त्रविचेष्टितैः॥
MSS_6860 उद्यत्करकरवालः शकतिमिरध्वंसने महानिपुणः। कल्किहरिर्वः पायाद् अपायतः कलिनिशान्तोत्थः॥
MSS_6861 उद्यत्ताराधिनाथद्युतिहृतिपटवः सान्द्रसिन्दूरशोणाः श्रीमद्वेतण्डतुण्डप्रतिभटबटवः पद्मरागातिरागाः। दूरादानम्रकम्रच्छविरविकिरणश्रेणिकिर्मीरितान्ता गुञ्जापुञ्जानुरागद्विगुणितमहसः पान्तु कृष्णा घ्रिभासः॥
MSS_6862 उद्यत्तारुण्यवारुण्यतिशयितमदोच्छ्वासचारुण्यती व प्रोदञ्चत्पञ्चबाणप्रचुररुचिरदृक्चञ्चरीकप्रपञ्चे। मन्दश्रीश्चन्द्रमास्ते सति सुतनु मुखे प्रोच्छ्वसत्तन्द्रमास्ते हीनं शोभाभिरम्भोरुहमपि रजनौ नैति रम्भोरु हासम्॥
MSS_6863 उद्यत्सौरभगर्भनिर्भरमिलद्वाला कुरश्रीमृतो माकन्दानवलोक्य यः प्रतिदिशं सानन्दमुत्कूजितः। तानेवाद्य फलाशया परिरटल्लुण्ठाककाकावली- वाचालानुपलभ्य कोकिलयुवा जातः स वाचंयमः॥
MSS_6864 उद्यद्गन्धप्रबन्धां परमसुखरसां कोकिलालापजल्पां पुष्पस्रक्सौकुमार्यां कुसुमशरवधूं रूपतो निर्जयन्तीम्। सौख्यं सर्वेन्द्रियाणामभिमतमभितः कुर्वतीं मानसेष्टां सत्सौभाग्याल्लभन्ते कृतसुकृतवशाः कामिनीं मर्त्यमुख्याः॥
MSS_6865 उद्यद्दुःसहवित्ततानवतया बद्धावधाने मनस्य् उन्मार्गभ्रमणेऽवशस्य रभसाच्छ्वभ्रे परिभ्राम्यतः। अन्योऽपाहितकोशपृष्ठलुठनात् संदर्शिता गक्षतेर् जन्तोर्हन्त तनोति दुर्गतिशमं रम्यानुलोम्यो विधिः॥
MSS_6866 उद्यद्बर्हिषि दर्दुरारवपुषि प्र्क्षीणपान्थायुषि श्च्योतद्विप्रुषि चन्द्ररु मुषि सखे हंसद्विषि प्रावृषि। मा मुञ्चोच्चकुचाग्रसन्ततपतद्बाष्पाकुलां बालिकां काले कालकरालनीलजलदव्यालुप्तभास्वत्त्विषि॥
MSS_6867 उद्यद्बाला कुरश्रीर्दिशि दिशि दशनैरेभिराशागजानां रोहन्मूला सुगौरैरुरगपतिफणैरत्र पातालकुक्षौ। अस्मिन्नाकाशदेशे विकसितकुसुमा राशिभिस्तारकाणां नाथ त्वत्कीर्तिवल्ली फलति फलमिदं बिम्बमिन्दोः सुधार्द्रम्॥
MSS_6868 उद्यद्विद्रुमकान्तिभिः किसलयैस्ताम्रां त्विषं बिभ्रतो भृ गालीविरुतैः कलैरविशदव्याहारलीलाभृतः। घूर्णन्तो मलयानिलाहतिचलैः शाखासमूहैर्मुहुर् भ्रान्तिं प्राप्य मधुप्रस गमधुना मत्ता इवामी द्रुमाः॥
MSS_6869 उद्यद्विलोचनहुताशतडिद्विकाश- व्यासंगिनी सुरधुनीपयसा सगर्भा। भ्राजत्कलानिधिबलाकविशोभमाना पायाज्जटाघनघटा वृषभध्वजस्य॥
MSS_6870 उद्यद्विवेकतपनप्रफुल्ले हृदयाम्बुज। विशते भगवद्भक्तिर् अरविन्द इवेन्दिरा॥
MSS_6871 उद्यन्तु नाम सुबहूनि महामहांसि चन्द्रोऽप्यलं भुवनमण्डलमण्डनाय। सूर्यादृते न तदुदेति न चास्तमेति येनोदितेन दिनमस्तमितेन रात्रिः॥
MSS_6872 उद्यन्तु शतमादित्या उद्यन्तु शतमिन्दवः। न विना विदुषां वाक्यैर् नश्यत्याभ्यन्तरं तमः॥
MSS_6873 उद्यन्नादं धन्विभिर्निष्ठुराणि स्थूलान्युच्चैर्मण्डलत्वं दधन्ति। आस्फाल्यन्ते कार्मुकाणि स्म कामं हस्त्यारोहैः कुञ्जराणां शिरांसि॥
MSS_6874 उद्यन्नित्यं त्वरितस् तमोऽपगमयति करैः समाकृष्य। महितस् तदसि स्थाने मित्र पुमांस्त्वं परे क्लीबाः॥
MSS_6875 उद्यन्नेव जगद्विसृत्वरघनध्वान्तौघमध्वंसयः पादन्यासमशेषभूधरशिरः पीठीतटेषु न्यधाः। धिक्कृत्येन्दुमपि श्रियं व्यतनुथाः पद्माप्तपद्मोत्करे जीवेद् वासरमेव वा त्वमिव यस्तज्जीवनं जीवनम्॥
MSS_6876 उद्यन्महानिलवशोत्थविचित्रवीचि- विक्षिप्तनक्रमकरादिनितान्तभीतिम्। अम्भोधिमध्यमुपयाति विवृद्धवेलं लोभाकुलो मरणदोषममन्यमानः॥
MSS_6877 उद्यन्महीपालमरीचिमाली- शिलीमुखश्रेणिकरावलीभिः। उदारभूदारघनान्धकार- संभारमुच्छिन्नतरं चकार॥
MSS_6878 उद्यमं कुरुते जन्तुर् दैवं सर्वत्र कारणम्। समुद्रमन्थनाल्लेभे हरिर्लक्ष्मीं हरो विषम्॥
MSS_6879 उद्यमं कुर्वतां पुंसां फलं भाग्यानुसारतः। समुद्रमन्थनाल्लेभे हरिर्लक्ष्मीं हरो विषम्॥
MSS_6880 उद्यमं कुर्वतां पुंसां फलं मार्जारकर्मवत्। जन्मप्रभृति गौर्नास्ति पयः पिबति नित्यशः॥
MSS_6881 उद्यमः कलहः कण्डूर् द्यूतमद्यपरस्त्रियः। निद्रा मैथुनमालस्यं सेवनात् तु विवर्धते॥
MSS_6882 उद्यमः साहसं धैर्यं बलं बुधिः पराक्रमः। षडेते यस्य तिष्ठन्ति तस्य देवोऽपि श कितः॥
MSS_6883 उद्यमस्य प्रसादेन दृश्यन्ते विविधाः कलाः। कातरा एव जल्पन्ति यद् भाव्यं तद् भविष्यति॥
MSS_6884 उद्यमाख्यानमपरं प्रकीर्णाख्यानकं तथा। समस्याख्यानमपरं प्रहेल्यादिप्रशंसनम्॥
MSS_6885 उद्यमी लभते सिद्धिम् अयोग्योऽपि सुनिश्चितम्। अनूरुर्गगनस्यान्तं प्रयात्येव दिने दिने॥
MSS_6885A उद्यमी सिद्धिमाप्नोति सहाय्यविकलोऽपि चेत्। एकचक्ररथोऽनूरुसूतोऽर्को व्योम गाहते॥
MSS_6886 उद्यमेन विना राजन् न सिध्यन्ति मनोरथाः। कातरा इति जल्पन्ति यद् भाव्यं तद् भविष्यति॥
MSS_6887 उद्यमेन विना राजन् न सिध्यन्ति मनोरथाः। नहि सुप्तस्य सिंहस्य प्रविशन्ति मुखे मृगाः॥
MSS_6888 उद्यमेन हि सिध्यन्ति कार्याणि न मनोरथैः। नहि सुप्तस्य सिंहस्य प्रविशन्ति मुखे मृगाः॥
MSS_6889 उद्यमे नास्ति दारिद्र्यं जप्यतो नास्ति पातकम्। मौनेन कलहो नास्ति नास्ति जागरतो भयम्॥
MSS_6890 उद्यमेनैव कार्याणि सिध्यन्ति न मनोरथैः। नहि सुप्तस्य सिंहस्य विशन्ति वदने मृगाः॥
MSS_6891 उद्ययौ दीर्घिकागर्भान् मुकुलं मेचकोत्पलम्। नारीलोचनचातुर्यश कासंकुचितं यथा॥
MSS_6892 उद्यल्लावण्यलक्ष्मीवलयितवपुषां स्वर्गवारा गनानाम् आश्लेषे यः प्रमोदः स्फुरति च गरिमा योऽमृते माधुरीणाम्। सौरभ्यं कु कुमे यत् पयसि विमलता याप्यहो तत्समस्तं मित्रैकत्रेक्षितुं चेदभिलषसि तदा पश्य कृष्णस्य काव्यम्॥
MSS_6893 उद्यात्येव सुहृत्कुलं प्रतिबलं यात्येव नीचैस्तराम् आयान्त्येव यशःश्रियः प्रतिदिशं यान्त्येव सत्कीर्तयः। येनैकेन मुखाग्रपाटिततनूभूतार्द्रकोटिश्रिया सर्वाश्चर्यमयः स एव जयति त्वत्खड्गधारापथः॥
MSS_6894 उद्यानं कौमुदी गीतं कान्ता केलिः सुहृत् कथा। कृतिनां सुकृतक्रीतः स्वर्गभोगो भुवि स्थितः॥
MSS_6895 उद्यानं वनभूमयः कुसुमितैरुद्गन्धयः पादपैः शैला निर्झरहासिनो जलधरश्यामा गिरिः कृत्रिमः। नद्यः सारसमूर्च्छितोर्मिवलया घर्माभिषेकास्पदं शीताः शीकरसंगमात्सुरभयो मित्रं सरोजानिलाः॥
MSS_6896 उद्यानपाल कलशाम्बुनिषेचनानाम् एतस्य चम्पकतरोरयमेव कालः। तस्मिन् निदाघनिहते घनवारिणा वा संवर्धिते तव वृथोभयथोपयोगः॥
MSS_6897 उद्यानमारुतोद्धूताश् चूतचम्पकरेणवः। उदश्रयन्ति पान्थानाम् अस्पृशन्तोऽपि लोचने॥
MSS_6898 उद्यानसहकाराणाम् अनुद्भिन्ना न मञ्जरी। देयः पथिकनारीणां सतिलः सलिलाञ्जलिः॥
MSS_6899 उद्यानानि न सर्वदा परिभवत्रासादिवाध्यासते भूमौ नोपविशन्ति ये खलु रजःसंपर्कतर्कादिव। तेषामप्यतिपूजनीयवपुषां नूनं पिकानामियं धिक् कष्टं परपुष्टतेति किमपि प्राचां फलं कर्मणाम्॥
MSS_6900 उद्यानेषु विचित्रभ्होजनविधिस् तीव्रातितीव्रं तपः कौपीनावरणं सुवस्त्रमभितं भिक्षाटनं मण्डनम्। आसन्नं मरणं च म गलसमं सत्यं समुत्पद्यते तां काशीं परिहृत्य हन्त विबुधैरन्यत्र किं स्थीयते॥
MSS_6901 उद्याने सहकारकोरकरसप्रत्याशया कोकिलः स्थातुं वाञ्छति चित्तजन्मनृपतेर्मित्रं च मन्त्री यतः। किंतु ध्वा क्षविजृम्भितेषु च पिकप्रारब्धगानेषु च क्रेंकारेषु च पञ्चमध्वनिषु च श्रोता न वेत्त्यन्तरम्॥
MSS_6903 उद्योगः क्षयमेति हन्त सहसा जाड्यं समुज्जृम्भते मित्रस्यापि च दर्शनं भवति नो किं वान्यदाचक्ष्महे। यल्लोकस्पृहणीयतां गतमभूत् तज्जीवनं व्यर्थतां प्राप्तं येन दुनोति तन् मम मनो दुर्दैववद् दुर्दिनम्॥
MSS_6904 उद्योगः शत्रुवन् मित्रम् आलस्यं मित्रवद् विषम्। विषवच् चामृतं विद्या सुधावद् विषम गना॥
MSS_6905 उद्योगः साहसं धैर्यं बुद्धिः शक्तिः पराक्रमः। उत्साहः षड्विधो यस्य तस्य देवोऽपि श कते॥
MSS_6906 उद्योगमेधाधृतिसत्त्वसत्य- त्यागानुरागस्थितिगौरवाणि। जितेन्द्रियत्वं प्रसहिष्णुता ह्रीः प्रागल्भ्यमित्यात्मगुणप्रवेकः॥
MSS_6907 उद्योगादनिवृत्तस्य सुसहायस्य धीमतः। छायेवानुगता तस्य नित्यं श्रीः सहचारिणी॥
MSS_6907A उद्योगानुसारी लक्ष्मीः कीर्तिस् त्यागानुसारिणी। अभ्यासानुसारी विद्या बुद्धिः कर्मानुसारिणी॥
MSS_6908 उद्योगिनं पुरुषसिंहमुपैति लक्ष्मीर् दैवेन देयमिति कापुरुषा वदन्ति। दैवं निहत्य कुरु पौरुषमात्मशक्त्या यत्ने कृते यदि न सिध्यति कोऽत्र दोषः॥
MSS_6909 उद्योगिनः करालम्बं करोति कमलालया। अनुद्योगिकरालम्बं करोति कमलाग्रजा॥
MSS_6910 उद्योगेन कृते कार्ये सिद्धिर्यस्य न विद्यते। दैवं तस्य प्रमाणं हि कर्तव्यं पौरुषं सदा॥
MSS_6911 उद्योगेन विना नैव कार्यं किमपि सिध्यति। नहि सुप्तस्य सिंहस्य प्रविशन्ति मुखे मृगाः॥
MSS_6913 उद्वर्तयन्त्या हृदये निपत्य नृपस्य दृष्टिर्न्यवृतद् द्रुतैव। वियोगिवैरात् कुचयोर्नखा कैर् अर्धेन्दुलीलैर्गलहस्तितेव॥
MSS_6914 उद्वर्तितमपि बहुधा- नुलिप्तमपि चन्दनागुरुरसाद्यैः। भजति तथापि शरीरं दौर्गन्ध्यं तत्र को हेतुः॥
MSS_6915 उद्वासयितुं वेश्मनि सरघाः कुर्वन्ति यन्मधुच्छत्त्रम्। दुर्गा करोति नीडं कुर्युर् वल्मीकमुपदीकाः॥
MSS_6916 उद्वाहारोपितार्द्रक्षतनिजपदयोः संगतामिन्दुमौला- वानम्रे यां सुधांशोर्व्यधित किल कलां तूर्णमेवान्नपूर्णाम्। सक्तानामक्षतानाममृतदृगनलोपाधितः पक्वभावान् नानार्थैरन्नपूर्णा प्रणतजनततेः पूर्णतामातनोतु॥
MSS_6917 उद्विजन्ते यथा सर्पान् नरादनृतवादिनः। धर्मः सत्यं परो लोके मूलं स्वर्गस्य चोच्यते॥
MSS_6918 उद्वीक्ष्य प्रियकरकुड्मलापविद्धैर् वक्षोजद्वयमभिषिक्तमन्यनार्याः। अम्भोभिर्मुहुरसिचद्वधूरमर्षाद् आत्मीयं पृथुतरनेत्रयुग्ममुक्तैः॥
MSS_6919 उद्वृत्तदैत्यपृतनापतिकण्ठपीठ- च्छेदोच्छलद्बहलशोणितशोणधारम्। चक्रं क्रियादभिमतानि हरेरुदार- दिग्दाहदारुणनभः श्रियमुद्वहद् वः॥
MSS_6920 उद्वृत्तस्तनभार एष तरले नेत्रे चले भ्रूलते रागाधिक्यतमोष्ठपल्लवदलं कुर्वन्तु नाम व्यथाम्। सौभाग्याक्षरप क्तिकेव लिखिता पुष्पायुधेन स्वयं मध्यस्था हि करोति तापमधिकं रोमावली केन सा॥
MSS_6921 उद्वृत्तस्तनभारभ गुरमुरो नोत्कञ्चुकं कारिता संयोगस्तु यथा तथेति सकला नीवी न विस्रंसिता। भूयः संगम आवयोः क्व नु भवेदेवं च नोल्लापिता संभ्रान्तत्वरितेन भीतसुरतेनैवं वयं वञ्चिताः॥
MSS_6922 उद्वेगं जनयन्ति संचितवृषव्याप्ताजिरोपान्तकाः प्रातः शीर्णकुटीरपुञ्जतलताशिम्बीतुषारावि लाः। ग्रामा गोमयधूमसंततिपरिक्लिष्टारुणश्मश्रुभिर् वृद्धैः कुड्यनिवातलीननिभृतैरभ्यर्थ्यमानातपाः॥
MSS_6922A उद्वेगस्य निवारणाय दुरितच्छेदाय पुण्याप्तये पानाय श्रवणामृतस्य धृतये कस्मैचिदार्तिच्छिदे। उच्छ्वासं पुरुषोत्तमाच्युत हरे गोविन्द नारायण श्रीवत्सा क मुकुन्द कृष्ण कमलाकान्तेति वाच्यं मुहुः॥
MSS_6923 उद्वेजनीयो भूतानां नृशंसः पापकर्मकृत्। त्रयाणामपि लोकानाम् ईश्वरोऽपि न तिष्ठति॥
MSS_6924 उद्वेजयति तीक्ष्णेन मृदुना परिभूयते। तस्माद् यथार्हतो दण्डं नयेत् पक्षमनाश्रितः॥
MSS_6925 उद्वेजयति तीक्ष्णेन मृदुना परिभूयते। दण्डेन नृपतिस् तस्माद् युक्तदण्डः प्रशस्यते॥
MSS_6926 उद्वेजयति दरिद्रं परमुद्राया झणत्कारः। गृहपतिरतिमिलितायाः क कणरावो यथा जारम्॥
MSS_6927 उद्वेजयति भूतानि दण्डपारुष्यवान् नृपः। भूतान्युद्वेज्यमानानि द्विषतां यान्ति संश्रयम्॥
MSS_6928 उद्वेजयति भूतानि यस्य राज्ञः कुशासनम्। सिंहासनवियुक्तस्य तस्य क्षिप्रं कुशासनम्॥
MSS_6929 उद्वेजयत्य गुलिपार्ष्णिभागान् मार्गे शिलीभूतहिमेऽपि यत्र। न दुर्वहश्रोणिपयोधरार्ता भिन्दन्ति मन्दां गतिमश्वमुख्यः॥
MSS_6930 उद्वेष्ट्य स्वयमेव लेखमुदितप्रस्वेदकम्पा गुलिस् तस्मिन् सेकविलुप्तशेषशिथिलं दृष्ट्वा लिपिप्रक्रमम्। एतत् किन्नु हतास्मि संप्रति दशा तस्यैवमासीदयं बाष्पो हन्त करस्य कम्पितमिदं हन्तेति सा रोदिति॥
MSS_6931 उद्वोढुं कनकविभूषणान्यशक्तः सध्रीचा वलयितपद्मनालसूत्रः। आरूढप्रतिवनिताकटाक्षभारः साधीयो गुरुरभवद् भुजस्तरुण्याः॥
MSS_6932 उन्नतं पदमवाप्य यो लघुर् हेलयैव स पतेदिति ब्रुवन्। शैलशेखरगतो दृषत्कणश् चारुमारुतधुतः पतत्यधः॥
MSS_6933 उन्नतं मानसं यस्य भाग्यं तस्य समुन्नतम्। नोन्नतं मानसं यस्य भाग्यं तस्यासमुन्नतम्॥
MSS_6934 उन्नतं सदनमुच्चकैर्हयो माक्षिकं दधि सशर्करं पयः। यामिनी शशिकला सुकोमला लभ्यते कथमनर्चिते शिवे॥
MSS_6935 उन्नतः प्रोल्लसद्धारः कालागुरुमलीमसः। पयोधरभरस्तन्व्याः कं न चक्रेऽभिलाषिणम्॥
MSS_6936 उन्नतघनमध्यगतं निर्गुणमपि सुरधनुः शोभाम्। तेन महद्भिः साकं संवासः प्रार्थ्यते विज्ञैः॥
MSS_6937 उन्नतदक्षिणपक्षा भक्ष्यमुखी विहितपार्थिवनिनादा। तारा तरुमधिगच्छति तद्यच्छति वाञ्छितादधिकम्॥
MSS_6938 उन्नतानां सुवंशानां द्वैधं तावन्न जायते। यावत् कुठारधारेव योषिद् विशति नान्तरम्॥
MSS_6939 उन्नतावनतभाववत्तया चन्द्रिका सतिमिरा गिरेरियम्। भक्तिभिर्बहुविधाभिरर्पिता भाति भूतिरिव मत्तदन्तिनः॥
MSS_6940 उन्नतेषु शशिनः प्रभा स्थिता निम्नसंश्रयपरं निशातमः। नूनमात्मसदृशी प्रकल्पिता वेधसैव गुणदोषयोर् गतिः॥
MSS_6941 उन्नतोऽपि विशदोऽपि कोमलोऽप्य् अद्य जाड्यहरणक्षमोऽपि च। अन्तरुज्ज्वलगुणोऽपि निर्धनस् तूलराशिरिव याति लाघवम्॥
MSS_6942 उन्नत्यै नमति प्रभुं प्रभुगृहान् द्रष्टुं बहिस्तिष्ठति स्वद्रव्यव्ययमातनोति जडधीरागामिवित्ताशया। प्राणान् प्राणितुमेव मुञ्चति रणे क्लिश्नाति भोगेच्छया सर्वं तद् विपरीतमेव कुरुते तृष्णान्धदृक् सेवकः॥
MSS_6943 उन्नमय्य सकचग्रहमास्यं चुम्बति प्रियतमे हठवृत्त्या। हुं हु मुञ्च मम मेति च मन्दं जल्पितं जयति मानधनायाः॥
MSS_6944 उन्नमितैकभ्रूलतम् आननमस्याः पदानि रचयन्त्याः। कण्टकितेन प्रथयति मय्यनुरागं कपोलेन॥
MSS_6945 उन्नम्य दूरं मुहुरानमन्त्यः कान्ताः श्लथीभूतनितम्बजाड्याः। दोलाविलासेन जितश्रमत्वात् प्रकर्षमापुः पुरुषायितेषु॥
MSS_6946 उन्नम्योन्नम्य तत्रैव दरिद्राणां मनोरथाः। पतन्ति हृदये व्यर्था विधवास्त्रीस्तना इव॥
MSS_6947 उन्नम्रस्वपयोधरान्तरपयोधाराभिरानन्दि सः चञ्चद्बालकलापकान् कलगिरो मुग्धान् नवा घ्रिक्रमान्। त्वय्याधाय शिखण्डिनः शिव शिव प्रावृट् समाप्तिं गता तेषु त्वं तु शरच्छरारुचलिता जातासि धौतासिवत्॥
MSS_6948 उन्नयति नाभिनिम्नान् मुक्तावलिपाशि रोमराजिनलम्। स्मरशबरः स्तनभूधर- निपतत्तरुनाक्षिपक्षिबन्धाय॥
MSS_6949 उन्निद्रकन्दलदलान्तरलीयमान- गुञ्जन्मदान्धमधुपे नवमेघकाले। स्वप्नेऽपि यः प्रवसति प्रविहाय कान्तां तस्मै विषाणरहिताय नमो वृषाय॥
MSS_6950 उन्निद्रकोकनदरेणुपिश गिता गा गायन्ति मञ्जु मधुपा गृहदीर्घिकासु। एतच्चकास्ति च रवेर्नवबन्धुजीव- पुष्पच्छदाभमुदयाचलचुम्बि बिम्बम्॥
MSS_6951 उन्निद्रता मत्स्यसगन्धिता च प्रवालहानिः सपिपीलिकात्वम्। त्वग्भ्रंशनाद् वारिकृतादजीर्णात् तरोर्भवेत् तत्र चिकित्सनीयम्॥
MSS_6952 उन्निद्रप्रियकमनोरमं रमण्याः संरेजे सरसि वपुः प्रकाशमेव। युक्तानां विमलतया तिरस्क्रियायै नाक्रामन्नपि हि भवत्यलं जलौघः॥
MSS_6953 उन्निद्रेण मयाद्य चिन्तितमभूद्यत्रावतारा हरेर् आख्याता दश कीर्तितोऽसि न कथं तत्र त्वमेकादशः। त्विच्चारित्रमगोचरं कविगिरां जानन्नपि क्ष्मापते न प्रस्तौमि भयेन भारतकवेः कस्तादृशं वक्ष्यति॥
MSS_6954 उन्नीतो भवभूतिना प्रतिदिनं बाणे गते यः पुरा यश्चीर्णः कमलायुधेन सुचिरं येनागमत् केशटः। यः श्रीवाक्पतिराजपादरजसां संपर्कपूतश्चिरं दिष्ट्या श्लाघ्यगुणस्य कस्यचिदसौ मार्गः समुन्मीलति॥
MSS_6955 उन्मग्नचञ्चलवनानि वनापगानाम् आश्यानसैकततर गपरंपराणि। निम्नावशिष्टसलिलानि मनो हरन्ति रोधांसि हंसपदमुद्रितकर्दमानि॥
MSS_6956 उन्मज्जन्मकर इवामरापगाया वेगेन प्रतिमुखमेत्य बाणनद्याः। गाण्डीवी कनकशिलानिभं भुजाभ्याम् आजघ्ने विषमविलोचनस्य वक्षः॥
MSS_6957 उन्मत्त कण्टकिफलप्रतियोगिबुद्ध्या वैरं वृथैव कुरुषे पनसेन सार्धम्। सन्तो हसन्ति न भजन्ति भजन्ति चेत् त्वां भ्रान्ता भवन्ति सहसा न पुनर्भजन्ति॥
MSS_6958 उन्मत्त धूर्त तरुणेन्दुनिवासयोग्ये स्थाने पिशाचपतिना विनिवेशितोऽसि। किं कैरवाणि विकसन्ति तमः प्रयाति चन्द्रोपलो द्रवति वार्धिरुपैति वृद्धिम्॥
MSS_6959 उन्मत्तप्रेमसंरम्भाद् आरभन्ते यद गनाः। तत्र प्रत्यूहमाधातुं ब्रह्मापि खलु कातरः॥
MSS_6960 उन्मत्तमासाद्य हरः स्मरश्च द्वावप्यसीमां मुदमुद्वहेते। पूर्वं परस्पर्धितया प्रसूनं नूनं द्वितीयो विरहाधिदूनम्॥
MSS_6961 उन्मत्तानां च या गाथाः शिशूनां यच्च भाषितम्। स्त्रियो यच्च प्रभाषन्ते तस्य नास्ति व्यतिक्रमः॥
MSS_6962 उन्मत्तानां भुज गानां मद्यपानां च दन्तिनाम्। स्त्रीणां राजकुलानां च विश्वसन्ति गतायुषः॥
MSS_6963 उन्मत्तानां भुज गानां शृ गिणां शस्त्रपाणिनाम्। विश्वासो नैव कर्तव्यः स्त्रीषु राजकुलेषु च॥
MSS_6964 उन्मदतया कयाचित् कदाचिदपथप्रवृत्तमपि पुरुषम्। सद्यः सुहृदुपदेशः सृणिरिव करिणं निवर्त्तयति॥
MSS_6965 उन्मादगद्गदगिरो मदविह्वलाक्षा भ्रश्यन्निजप्रकृतयः कृतमस्मरन्तः। ऐश्वर्यसीधुरसपानविघूर्णमानाः के नाम न प्रतिपदं पुरुषाः स्खलन्ति॥
MSS_6966 उन्मादमेके पुष्यन्ति यान्त्यन्ये द्विषतां वशम्। दास्यमेके च गच्छन्ति परेषामर्थहेतुना॥
MSS_6967 उन्मीलत्त्रिवलीतर गवलया प्रोत्तु गपीनस्तन- द्वन्द्वेनोद्यतचक्रवाकमिथुना वक्त्राम्बुजोद्भासिनी। कान्ताकारधरा नदीयमभितः क्रूराशया नेष्यते संसारार्णवमज्जनं यदि ततो दूरेण संत्यज्यताम्॥
MSS_6968 उन्मीलत्पुलकं विलोलदलकं स्विद्यत्कपोलस्थलं भ्राम्यत्कुण्डलमाकुलाकुललसत्सीत्कारमुद्यत्करम्। किंचित्कुञ्चदुदञ्चितभ्रु विलसच्चोलं गलन्नीविकं स्याद् भूयोऽपि कदा मदाकुलदृशोर्बिम्बाधरास्वादनम्॥
MSS_6969 उन्मीलत्पुलका कुरेण निविडाश्लेषे निमेषेण च क्रीडाकूतविलोकितेऽधरसुधापाने मुधा नर्मभिः। आनन्दाभिगमेन मन्मथकलायुद्धेऽपि यस्मिन्नभूत् प्रत्यूहो न तयोर्बभूव सुरतारम्भः प्रियंभावुकः॥
MSS_6970 उन्मीलत्युरसा गुणालिनिचिता निर्दूषणा भूषणा सोल्लासोषसि लोलया सुमनसा सूक्त्या मनोहारिणी। शय्यामेत्य मृदुं मदीयकवितेवाम्भोजिनीनायिका कस्याप्युन्नतपूर्वपुण्यतपसः कण्ठं समालि गति॥
MSS_6971 उन्मीलत्गुडपाकतन्तुलतया रज्ज्वा भ्रमीरर्जयन् दानान्तःश्रुतशर्कराचलमथः स्वेनामृतान्धाः स्मरः। नव्यामिक्षुरसोदधेर्यदि सुधामुत्थापयेत् सा भवज् जिह्वायाः कृतिमाह्वयेत परमां मत्कर्णयोः पारणाम्॥
MSS_6972 उन्मीलद्यौवनासि प्रियसखि विषमाः श्रेणयो नागराणां तस्मात् कोऽपि त्वयाद्यप्रभृति न सहसा संमुखं वीक्षणीयः। यावच् चन्द्रार्कमेकः पतिरतिशयितश्रद्धया सेवितव्यः कर्तव्या रूपरक्षा वचसि न हृदयं देयमस्मद्विधानाम्॥
MSS_6973 उन्मीलद्रसबिन्दुगन्धकुसुमावल्ल्यो वसन्तोदये कान्ताः कोमलपल्लवाः कति कति क्रीडावने सन्ति न। सौभाग्यैकनिधे रसाल तदपि श्रीमञ्जरीशालिनस् त्वत्तोऽन्यत्र च कुत्रचिन् मधुकरश्रेणी न विश्राम्यति॥
MSS_6974 उन्मीलद्वदनेन्दुकान्तिविसरैर्दूरं समुत्सारितं भग्नं पीनकुचस्थलस्य च रुचा हस्तप्रभाभिर्हतम्। एतस्याः कलविंककण्ठकदलीकल्पं मिलत्कौतुकाद् अप्राप्ताभिमुखं रुषेव सहसा केशेषु लग्नं तमः॥
MSS_6975 उन्मीलन्ति कियन्ति वा न कुसुमान्युष्णद्युतेरुद्गमे तत्त्वेतावति बन्धुरित्यतिसखीत्यादित्यकान्तेति च। कीर्तिं दत्तवतां त्रिलोकविदितामेवं कवीनामृणं किं कृत्वेयमपाकरोतु जनुषां कोट्यापि नालीकिनी॥
MSS_6976 उन्मीलन्ति नखैर्लुनीहि वहति क्षौमाञ्चलेनावृणु क्रीडाकाननमाविशन्ति वलयक्वाणैः समुत्त्रासय। इत्थं वञ्जुलदक्षिणानिलकुहूकण्ठीषु संकेतिक- व्याहाराः सुभग त्वदीयविरहे तस्याः सखीनां मिथः॥
MSS_6977 उन्मीलन्ति निशानिशाचरवधूत्प्रोच्चाटनामान्त्रिकाः सायं सालससुप्तप कजवनप्रोद्बोधवैतालिकाः। फुल्लत्प कजकोशगर्भकुहरप्रोद्भूतभृ गावली- झ कारप्रणवोपदेशगुरवस् तीव्रद्युतेरंशवः॥
MSS_6978 उन्मीलन्ति मृणालकोमलरुचो राजीवसंवर्तिका- संवर्तव्रतवृत्तयः कतिपये पीयूषभानोः कराः। अप्युस्रैर्धवलीभवत्सु गिरिषु क्षुब्धोऽयमुन्मज्जता विश्वेनेव तमोमयो निधिरपामह्नाय फेनायते॥
MSS_6979 उन्मीलन्नयनान्तकान्तिलहरीनिष्पीतयोः केवलाद् आमोदादवधारणीयवपुषोः कान्तासखेन क्षणम्। यत्कर्णोत्पलयोः स्थितेन भवता किंचित् समुद्गुञ्जितं भ्रातस्तिष्ठति कुत्र तत् कथय मे कान्तं प्रियाया मुखम्॥
MSS_6980 उन्मीलन्मणिरश्मिजालजटिलच्छायं रणत्क कणं बिभ्राणस्तव देव वैरिकदनक्रीडाकठोरः करः। त्यक्त्वा संयति जीवितानि रिपवो ये स्वर्गमार्गे गतास् तानाक्रष्टुमिवाविवेश रभसाच् चण्डद्युतेर्मण्डलम्॥
MSS_6981 उन्मीलन्मधुगन्धलुब्धमधुपव्याधूतचूता कुर- क्रीडत्कोकिलकाकलीकलरवैरुद्गीर्णकर्णज्वराः। नीयन्ते पथिकैः कथं कथमपि ध्यानावधानक्षण- प्राप्तप्राणसमासमागमरसोल्लासैरमी वासराः॥
MSS_6982 उन्मीलन्मुकुलकरालकुन्दकोश- प्रश्च्योतद्घनमकरन्दगन्धबन्धो। तामीषत्प्रचलविलोचनां नता गीम् आलिन् गन् पवन मम स्पृशा गम गम्॥
MSS_6983 उन्मीलयन्ति कुसुमानि मनोरमाणि के नाम नात्र तरवः समयोचितानि। कस्येदृशं कथय दोहदमस्ति तस्य यादृक्विनिर्मितमशोकमहीरुहस्य॥
MSS_6984 उन्मीलल्लीलनीलोत्पलदलदलनामोदमेदस्विपूर- क्रोडक्रीडद्विजालीगरुदुदितमरुत्स्फालवाचालवीचि ः। एतेनाखानि शाखानिवहनवहरित्पर्णपूर्णद्रुमाली- व्यालीढोपान्तशान्तव्यथपथिकदृशां दत्तरागस्तडागः॥
MSS_6985 उन्मीलितं तूलिकयेव चित्रं सूर्यांशुभिर्भिन्नमिवारविन्दम्। बभूव तस्याश्चतुरश्रशोभि वपुर्विभक्तं नवयौवनेन॥
MSS_6986 उन्मील्याक्षि सखीर्न पश्यसि न चाप्युक्ता ददास्युत्तरं नो वेत्सीदृशमत्र नेदृशमिमां शून्यामवस्थां गता। तल्पादृश्यकर कपञ्जरमिदं जीवेन लिप्तं मना मुञ्चन्ती किमु कर्तुमिच्छसि कुरु प्रेमान्यदेशागते॥
MSS_6987 उन्मुकुलिताधरपुटे भूतिकणत्रासमीलितार्धाक्षि। धूमोऽपि नेह विरम भ्रमरोऽयं श्वसितमनुसरति॥
MSS_6988 उन्मुक्तकञ्चुकतयेयमुदारकान्तिः शस्त्रीव शम्बररिपोरपनीतकोशा। रक्तावकुण्ठनपटीरचितापिधाना संध्याम्बुवाहकलितेव शशा करेखा॥
MSS_6989 उन्मुक्तक्रमहारिमेरुशिखरात् क्रामन्तमन्यो धरः कोऽत्र त्वां शरभीकिशोरपरिषद्धौरेय धर्तुं क्षमः। तस्माद् दुर्गमशृ गल घनकलादुर्लालितात्मन् व्रज त्वद्वासाय स एव कीर्णकनकज्योत्स्नो गिरीणां पतिः॥
MSS_6990 उन्मुक्तमानकलहा रमध्वं दयितान्विताः। इतीव मधुरालापाः कोकिला जगदुर् जनान्॥
MSS_6991 उन्मुक्ताभिर्दिवसमधुना सर्वतस्ताभिरेव स्वच्छायाभिर्निचुलितमिव प्रेक्ष्यते विश्वमेतत्। पर्यन्तेषु ज्वलति जलधौ रत्नसानौ च मध्ये चित्रा गीयं रमयति तमःस्तोमलीला धरित्री॥
MSS_6992 उन्मुच्य स्वजनानुपेक्ष्य तृणवत् प्राणानपि प्रेयसस् तीर्त्वा दुस्तरमर्णवं च वणिजः प्राप्ताः पटीराशया। श्वासैस्ते विनिवर्तिताः प्रतिभयैः स्वस्थो भवातःपरं त्वं वा केवलम गम गमुरग व्यालिम्प गन्धद्रवैः॥
MSS_6993 उन्मुद्रीकृतविश्वविस्मयभरैस्तत्तन्महार्घैर्गुणैर् दुर्गाधे हृदयाम्बुधौ तव भवेन् नः सूक्तिग गा यदि। विश्वश्वित्रमत गिनीघनरसस्यन्दिन्यमन्दध्वनिर् ग गासागरसंगमः पुनरिवापूर्वः समुन्मीलति॥
MSS_6994 उन्मूलितालानविलाभनाभिश् छिन्नस्खलच्छृ खलरोमराजिः। मत्तस्य सेयं मदनद्विपस्य प्रस्वापवप्रोच्चकुचास्तु वास्तु॥
MSS_6995 उन्मूल्य सितकेशांस्तु मूले मुले च तत्क्षिपेत्। ततः केशाः प्रजायन्ते कृष्णाः कौतुककारिणः। युक्त्या पूर्वोक्तया युञ्ज्यान् मेषशृ गीपयः सुधीः॥
MSS_6996 उन्मूल्यालानभूमीरुहमतितरसोत्खण्डिताण्ड् ऊवितानान्य्- आकर्षन्नेष पादैर्मदजलकलुषः क्षिप्तनक्षत्रमालः। शुण्डादण्डाभिघातैर्नभसि विदलयन् पुष्करावर्तकादीन् धावत्याधूतमूर्धा हरिमभिरभसाद् देवपुत्रः करीन्द्रः॥
MSS_6997 उन्मृष्टं कुचसीम्नि पत्रमकरं दृष्ट्वा हठालि गनात् कोपो मास्तु पुनर्लिखाम्यमुमिति स्मेरे रघूणां वरे। कोपेणारुणितोऽश्रुपातदलितः प्रेम्णा च विस्तारितो दत्तो मैथिलकन्यया दिशतु नः क्षेमं कटाक्षा कुरः॥
MSS_6998 उन्मृष्टपत्रा लुलितालकान्ताः कण्ठेषु लग्ना जघनं स्पृशन्तः। कुचस्थलीष्वाहतिमादधाना गता वधूनां प्रियतां जलौघाः॥
MSS_6999 उन्मेषं यो मम न सहते जातिवैरी निशायाम् इन्दोरिन्दीवरदलदृशा तस्य सौन्दर्यदर्पः। नीतः शान्तिं प्रसभमनया वक्त्रकान्त्येति हर्षाल् लग्ना मन्ये ललिततनु ते पादयोः पद्मलक्ष्मीः॥
MSS_7000 उपकरोत्यपकृतो ह्युत्तमोऽप्यन्यथाधमः। मध्यमः साम्यमन्विच्छेद् अपरः स्वार्थतत्परः॥
MSS_7001 उपकर्ताधिकाराढ्यः स्वापराधं न मन्यते। उपकारं ध्वजीकृत्य सर्वमेव विलुम्पति॥
MSS_7002 उपकर्तुं प्रियं वक्तुं कर्तुं स्नेहमनुत्तमम्। सज्जनानां स्वभावोऽयं केनेन्दुः शिशिरीकृतः॥
MSS_7003 उपकर्तुं यथा स्वल्पः समर्थो न तथा महान्। प्रायः कूपस्तृषां हन्ति सततं न तु वारिधिः॥
MSS_7004 उपकर्तुः कृतघ्नस्याप्य् उभयोरियती भिदा। सद्यो हि विस्मरत्याद्यः कृतं पश्चात् तु पश्चिमः॥
MSS_7005 उपकर्तुः स्थिरं द्रव्यं यत्नस् तत्कालसंभवः। किमस्ति तालवृन्तस्य मन्दमारुतसंग्रहः॥
MSS_7006 उपकर्तुमनुपकर्तुः प्रियाणि कर्तुं कृतान्यनुस्मर्तुम्। विनिपतितांश्चोद्धर्तुं कुलान्वितानामुचितमेतत्॥
MSS_7007 उपकर्तुमप्रकाशं क्षन्तुं न्यूनेष्वयाचितं दातुम्। अभिसंधातुं च गुणैः शतेषु केचिद् विजानन्ति॥
MSS_7008 उपकर्त्रारिणा संधिर् न मित्रेणापकारिणा। उपकारापकारौ हि लक्ष्यं लक्षणमेतयोः॥
MSS_7009 उपकारं सुहृद्वर्गे योऽपकारं च शत्रुषु। नृमेघो वर्षति प्राज्ञस् तस्येच्छन्ति सदोन्नतिम्॥
MSS_7010 उपकारं स्मरन्तस्तु कृतज्ञत्ववशंवदाः। पदवीमुपकर्त् णां यान्ति निश्चेतना अपि॥
MSS_7011 निर्वाणमनु निर्वाति तपनं तपनोपलः। इन्दुमिन्दुमणिः किं च शुष्यन्तमनु शुष्यति॥
MSS_7012 उपकारः परो धर्मः परोऽर्थः कर्मनैपुणम्। पात्रे दानं परः कामः परो मोक्षो वितृष्णता॥
MSS_7013 उपकारकमायतेर्भृशं प्रसवः कर्मफलस्य भूरिणः। अनपायि निबर्हणं द्विषां न तितिक्षासममस्ति साधनम्॥
MSS_7014 उपकारगृहीतेन शत्रुणा शत्रुमुद्धरेत्। पादलग्नं करस्थेन कण्टकेनेव कण्टकम्॥
MSS_7015 उपकारपरः प्रवरः प्रत्युपकारं करोति मध्यस्थः। नीचस्तदपि न कुरुते उपकार्वशाद् भवति शत्रुः सः॥
MSS_7016 उपकारपरः स्वभावत सततं सर्वजनस्य सज्जनः। असतामनिशं तथाप्यहो गुरुहृद्रोगकरी तदुन्नतिः॥
MSS_7017 उपकारप्रधानः स्याद् अपकारपरेऽप्यरौ। संपद्विपत्स्वेकमना हेतावीर्ष्येत् फले न तु॥
MSS_7018 उपकारफलं मित्रम् अपकारोऽरिलक्षणम्। ... ... ... ... ... ... ... ... ... ...॥
MSS_7019 उपकारमेव तनुते विपद्गतः सद्गुणो नितराम्। मूर्च्छां गतो मृतो वा निदर्शनं पारदोऽत्र रसः॥
MSS_7020 उपकारशतेनापि गृह्यते केन दुर्जनः। साधुः संमानमात्रेण भवत्येवात्मविक्रयी॥
MSS_7021 उपकारशतेनापि दानैश्चापि सुविस्तरैः। लालनात् प्रीतिपूर्वाच्च न ग्राह्यो भगिनीसुतः॥
MSS_7022 उपकारश्चापकारो यस्य व्रजति विस्मृतिम्। पाषाणहृदयस्यास्य जीवतीत्यभिधा मुधा॥
MSS_7023 उपकाराच्च लोकानां निमित्तान्मृगपक्षिणाम्। भयाल्लोभाच्च मूर्खाणां मैत्री स्याद् दर्शनात् सताम्॥
MSS_7024 उपकारादृतेऽप्याशु मित्रं श्रेयसि तिष्ठति। मित्रवान् साधयत्यर्थान् दुःसाध्यानप्यनादरात्॥
MSS_7025 उपकाराय न जातः सपदि सुजातः क्व जातवैरेऽपि। ग्रासयति ग्रस्तोऽपि द्रोहिणममृतानि रोहिणीरमणः॥
MSS_7026 उपकाराय या पुंसां न परस्य न चात्मनः। पत्रसंचयसंभारैः किं तया भारविद्यया॥
MSS_7027 उपकारिणमपि पूज्यं हन्ति महान्तं खलोऽत्रपोऽवसरे। धृष्टद्युम्नो मध्ये- वीरं हतवान् गुरुं शान्तम्॥
MSS_7028 उपकारिणि विक्षीणे शनैः केदारवारिणि। सानुक्रोशतया शालिर् अभूत् पाण्डुरवा मुखः॥
MSS_7029 उपकारिणि विश्रब्धे शुद्धमतौ यः समाचरति पापम्। तं जनमसत्यसंधं भगवति वसुधे कथं वहसि॥
MSS_7030 उपकारिणि वीतमत्सरे वा सदयत्वं यदि तत्र कोऽतिरेकः। अहिते सहसापराद्धलब्धे सघृणं यस्य मनः सतां स धुर्यः॥
MSS_7031 उपकारिषु यः साधुः साधुत्वे तस्य को गुणः। अपकारिषु यः साधुः स साधुः सद्भिरुच्यते॥
MSS_7032 उपकारे कृतज्ञत्वम् अपकारे कृतघ्नता। विषयस्य गुणावेतौ कर्तुः स्यातां विपर्ययौ॥
MSS_7033 उपकारेण दूयन्ते न सहन्तेऽनुकम्पिताम्। आपत्स्वपि दुराराध्या नित्यदुःखा मनस्विनः॥
MSS_7034 उपकारेण नीचानाम् अपकारो हि जायते। पयःपानं भुजंगानां केवलं विषवर्धनम्॥
MSS_7035 उपकारेण वीरस्तु प्रतिकारेण युज्यते। अकृतज्ञोऽप्रतिकृतो हन्ति सत्त्ववतां मनः॥
MSS_7036 उपकार्योपकारित्वं दूरे चेत् सा हि मित्रता। पुष्पवन्तौ किमासन्नौ पश्य कैरवपद्मयोः॥
MSS_7037 उपकृतं बहु तत्र किमुच्यते सुजनता प्रथिता भवता परम्। विदधदीदृशमेव सदा सखे सुखितमास्स्व ततः शरदां शतम्॥
MSS_7038 उपकृतमनेन सुतराम् इत्यसतामस्ति न क्वचिदपेक्षा। होतुः स्वहस्तमाश्रित उद्वहतोऽग्निर् दहत्येव॥
MSS_7039 उपकृतवताप्यनार्ये नाश्वसितव्यं कृतिप्रियोऽस्मीति। पयसापि सिक्तमूलो भवति हि मधुरो न पिचुमन्दः॥
MSS_7040 उपकृतवता श्रीरत्नाभ्यां हरेः शशिलेखया मनसिजरिपोः पीयूषेणाप्यशेषदिवौकसाम्। कथमितरथा तेन स्थेयं यशोभरमन्थरं यदि न मथनायासं धीरः सहेत पयोनिधिः॥
MSS_7041 उपकृतिरेव खलानां दोषस्य गरीयसो भवति हेतुः। अनुकूलाचरणेन हि कुप्यन्ति व्याधयोऽत्यर्थम्॥
MSS_7042 उपकृतिसाहसिकतया क्षतिमपि गणयन्ति नो गुणिनः। जनयन्ति हि प्रकाशं दीपशिखाः स्वा गदाहेन॥
MSS_7043 उपकृत्य भवन्ति दूरतः परतः प्रत्युपकारश कया। इयमेव हि सत्त्वशालिनां महतां कापि कठोरचित्तता॥
MSS_7044 उपक्रमं वाञ्छितमाशु कुर्याद् दूतोपयानात् क्रियमाणसंधिः। स चेद् विसंधिः स तु तत्र चैकः कृतो भवत्यात्मसमुच्छ्रयश्च॥
MSS_7045 उपगूढवेलमलघूर्मिभुजैः सरितामचुक्षुभदधीशमपि। रजनीकरः किमिव चित्रमदो यदुरागिणां गणमन गलघुम्॥
MSS_7046 उपगूहति दवदहने त्रिभुवनधन्यामरण्यानीम्। मूर्ता इवान्धकाराः प्रतिदिशमपयान्ति कासरावलयः॥
MSS_7047 उपचरिताप्यतिमात्रं पण्यवधूः क्षीणसंपदः पुंसः। पातयति दृशं व्रजतः स्पृहया परिधानमात्रेऽपि॥
MSS_7048 उपचरिता हरिणदृशः सज्जनगोष्ठीषु मिश्रिता वाचः। चरितं क्लमनमदवनं न विधेः कुटिलादपि त्रासः॥
MSS_7049 उपचारः कर्तव्यो यावदनुत्पन्नसौहृदाः पुरुषाः। उत्पन्नसौहृदानाम् उपचारः कैतवं भवति॥
MSS_7050 उपचारविधिज्ञोऽपि निर्धनः किं करिष्यति। निर कुश इवारूढो मत्तद्विरदमूर्धनि॥
MSS_7051 उपचारानुनयास्ते कितवस्योपेक्षिताः सखीवचसा। अधुना निष्ठुरमपि यदि स वदति कलिकैतवाद् यामि॥
MSS_7052 उपचितावयवा शुचिभिः कणैर् अलिकदम्बकयोगमुपेयुषी। सदृशकान्तिरलक्ष्यत मञ्जरी तिलकजालकजालकमौक्तिकैः॥
MSS_7053 उपचितेषु परेष्वसमर्थतां व्रजति कालवशाद् बलवानपि। तपसि मन्दगभस्तिरभीषुमान् नहि महाहिमहानिकरोऽभवत्॥
MSS_7054 उपच्छन्द्यापि दातव्यं बलिने शान्तिमिच्छता। समूलमेव गान्धारिर् अप्रयच्छन् गतः क्षयम्॥
MSS_7055 उपजप्यानुपजपेद् बुध्येतैव च तत्कृतम्। युक्ते च दैवे युध्येत जयप्रेप्सुरपेतभीः॥
MSS_7056 उपजापः कृतस्तेन तानाकोपवतस्त्वयि। आशु दीपयिताल्पोऽपि साग्नीनेधानिवानिलः॥
MSS_7057 उपजापश्चिरारोधोऽवस्कन्दस् तीव्रपौरुषम्। दुर्गस्य ल घनोपायाश् चत्वारः कथिता इमे॥
MSS_7058 उपजापसहान् विल घयन् स विधाता नृपतीन् महोद्धतः। सहते न जनोऽप्यधःक्रियां किमु लोकाधिकधाम राजकम्॥
MSS_7059 उपजापहृतस्वामिस्नेहसीम्नि पराश्रयम्। मौले वाञ्छति मेदिन्याः पत्युः पातो न संशयः॥
MSS_7060 उपजीवति स्म सततं दधतः परिमुग्धतां वणिगिवोडुपतेः। घनवीथिवीथिमवतीर्णवतो निधिरम्भसामुपचयाय कलाः॥
MSS_7061 उपजीव्या हता कन्या स्वार्थे पाकक्रिया हता। शूद्रभिक्षाहतो यागः कृपणस्य हतं धनं॥
MSS_7062 उपताप्यमानमलघूष्णिमभिः श्वसितैः सितेतरसरोजदृशः। द्रवतां न नेतुमधरं क्षमते नवनागवल्लिदलरागरसः॥
MSS_7063 उपदिशति लोकवृत्तं वितरति वित्तं विनोदयति चित्तम्। उत्तम्भयति महत्त्वं विद्या हृद्या सुराजसेवेव॥
MSS_7064 उपदेशं विदुः शुद्धं सन्तस् तमुपदेशिनः। श्यामायते न युष्मासु यः काञ्चनमिवाग्निषु॥
MSS_7065 उपदेशप्रदात् णां नराणां हितमिच्छताम्। परस्मिन्निहलोके च व्यसनं नोपपद्यते॥
MSS_7066 उपदेशो न दातव्यो यादृशे तादृशे नरे। पश्य वानरमूर्खेण सुगृही निर्गृहीकृता॥
MSS_7067 उपदेशो हि मूर्खाणां क्रोधायैव शमाय न। पयःपानं भुज गानां विषायैवामृताय न॥
MSS_7068 उपदेशो हि मूर्खाणां प्रकोपाय न शान्तये। पयःपानं भुज गानां केवलं विषवर्धनं॥
MSS_7069 उपद्रष्टानुमन्ता च भर्ता भोक्ता महेश्वरः। परमात्मेति चाप्युक्तो देहेऽस्मिन् पुरुषः परः॥
MSS_7070 उपधाशोधिताः सम्यग् ईहमानाः फलोदयम्। तेऽस्य सर्वं परीक्षेरन् सानुरागाः कृताकृतम्॥
MSS_7071 उपेत्य धीयते यस्माद् उपधेति ततः स्मृता। उपाय उपधा ज्ञेया तयामात्यान् परीक्षयेत्॥
MSS_7072 ... ... ...। उपधित्रयशुद्धितोऽस्य किं कनकस्येव परं परीक्षणम्॥
MSS_7073 उपधिवसतिपिण्डान् गृह्णते नो विरुद्धांस् तनुवचनमनोभिः सर्वथा ये मुनीन्द्राः। व्रतसमितिसमेता ध्वस्तमोहप्रपञ्चा ददतु मम विमुक्तिं ते हतक्रोधयोधाः॥
MSS_7074 उपनतभये यो यो मार्गो हितार्थकरो भवेत् स स निपुणया बुद्ध्या सेव्यो महान् कृपणोऽपि वा। करिकरनिभौ ज्याघाता कौ महास्त्रविशारदौ वलयरचितौ स्त्रीवद् बाहू कृतौ न किरीटिना॥
MSS_7075 उपनतमतिपुण्यचयैः संपूर्णं रक्षितं च यत्नेन। संपदि विपदि त्राणं भवति निधानं च मित्रं च॥
MSS_7076 उपनदिपुलिने महापलाशः पवनसमुच्छलदेकपत्त्रपाणिः। दवदहनविनष्टजीवितानां सलिलमिवैष ददाति पादपानाम्॥
MSS_7077 उपनयति कपोले लोलकर्णप्रवाल- क्षणमुकुलनिवेशान्दोलनव्यापृतानाम्। परिमलितहरिद्रान् संप्रति द्वाविडीनां नवनखपदतिक्तानातपः स्वेदबिन्दून्॥
MSS_7078 उपनयनविवाहावुत्सवैकप्रधानौ कलिविभवत एषां कालभेदानभिज्ञाः। विजहति न कदाचिद् वेदपाठैकयोग्ये वयसि च यवनानीवाचनाभ्यासमेते॥
MSS_7079 उपनयति मसिं पत्त्रं चेदं लिखामि किमत्र वा त्वमिति विनयभ्रंशो यूयं त्विति प्रणयक्षतिः। सुहृदिति मृषा नाथेत्यूनं नृपेति तटस्थता कथमिति ततः संदेष्टव्यो मया यदुनन्दनः॥
MSS_7080 उपनिषदः परिपीता गीतापि न हन्त मतिपथं नीता। तदपि न हा विधुवदना मानससदनाद् बहिर्याति॥
MSS_7081 उपनिहितहलीषासार्गलद्वारमारात् परिचकितपुरन्ध्रीसारिताभ्यर्णभाण्डम्। पवनरयतिरश्चीर्वारिधाराः प्रतीच्छन् विशति वलितशृ गः पामरागारमुक्षा॥
MSS_7082 उपनीतनीतिनौकः संसारविकारवारिवन्यासु। सत्पुरुषकर्णधारस् तारयति जनान् बहूनेकः॥
MSS_7083 उपनीय कलमकुडवं कथयति सभयश्चिकित्सके हलिकः। शोणं सोमार्धनिभं वधूस्तने व्याधिमुपजातम्॥
MSS_7084 उपनीय प्रियमसमय- विदं च मे दग्धमानमपनीय। नर्मोपक्रम एव क्षणदे दूतीव चलितासि॥
MSS_7085 उपनीय यन्नितम्बे भुजंगमुच्चैरलम्बि विबुधैः श्रीः। एकः स मन्दरगिरिः सखि गरिमाणं समुद्वहतु॥
MSS_7086 उपनेतुमुन्नतिमतेव दिवं कुचयोर्युगेन तरसा कलिताम्। रभसोत्थितामुपगतः सहसा परिरभ्य कश्चन वधूमरुधत्॥
MSS_7087 उपपत्तिभिरम्लाना नोपदेशैः कदर्थिताः। स्वसंवेदनसंवेद्यसाराः सहृदयोक्तयः॥
MSS_7088 उपपन्नं ननु शिवं सप्तस्वङ्गेषुयस्य मे। दैवीनां मानुषीणां च प्रतिहर्ता त्वमापदाम्॥
MSS_7089 उपपरिसरं गोदावर्याः परित्यजताध्वगाः सरणिमपरो मार्गस् तावद् भवद्भिरिहेक्ष्यताम्। इह हि विहितो रक्ताशोकः कयापि हताशया चरणनलिनन्यासोदञ्चन्नवाङ्कुरकञ्चुकः॥
MSS_7090 उपप्रदानं सान्त्वं वा भेदं काले च विक्रमम्। योगं च रक्षसाम् श्रेष्ठ तावुभौ च नयानयौ॥
MSS_7091 उपप्राकाराग्रं प्रहिणु नयने तर्कय मनाग् अनाकाशे कोऽयं गलितहरिणः शीतकिरणः। सुधाबद्धग्रासैरुपवनचकोरैरनुसृतां किरञ् ज्योत्स्नामच्छां नवलवलपाकप्रणयिनीम्॥
MSS_7092 उपप्लवोऽसौ किमु राजपुत्री ज्योत्स्नाद्रवोऽसावुत वज्रपातः। अलं तया सैव हि जीवितं मे धिङ् मामहं वा चरितार्थ एकः॥
MSS_7093 उपप्लुतं पातुमदो मदोद्धतैस् त्वमेव विश्वंभर विश्वमीशिषे। ऋते रवेः क्षालयितुं क्षमेत कः क्षपातमस्काण्डमलीमसं नभः॥
MSS_7094 उपबर्हमम्बुजदृशो निजं भुजं विरचय्य वक्त्रमपि गण्डमण्डले। निजसक्थि सक्थिनि निधाय सादरं स्वपिति स्तनार्पितकराम्बुजो युवा॥
MSS_7095 उपभुक्तं यथा वासः स्रजो वा मृदिता यथा। एवं राज्यात् परिभ्रष्टः समर्थोऽपि निरर्थकः॥
MSS_7096 उपभुक्तखदिरवीटक- जनिताधररागभङ्गभयात्। पितरि मृतेऽपि न वेश्या रोदिति हा तात तातेति॥
MSS_7097 उपभुक्ताशेषवृषं धावन्तं मृगशिरेशभोगाय। कः खेचरकेसरिणं पश्यतु भास्वन्तमन्तकप्रतिमम्॥
MSS_7098 उपभोक्तुं न जानाति कदापि कृपणो जनः। आकण्ठजलमग्नोऽपि कुक्कुरो लेढि जिह्वया॥
MSS_7099 उपभोगकातराणां पुरुषाणामर्थसंचयपराणाम्। कन्यामणिरिव सदने तिष्ठत्यर्थः परस्यार्थे॥
MSS_7100 उपभोगादृते तस्य नाश एव न विद्यते। प्राक्तनं बन्धनं कर्म कोऽन्यथा कर्तुमर्हति॥
MSS_7101 उपभोगाय च धनं जीवितं येन रक्षितम्। न रक्षिता तु भूर्येन किं तस्य धनजीवितैः॥
MSS_7102 उपभोगेन पुण्यानां प्राक्तनानां तथांहसाम्। कर्तव्यमिति नित्यानाम् अकामकरणात् तथा॥
MSS_7103 उपभोगैरपि त्यक्तं नात्मानमवसादयेत्। चण्डालत्वेऽपि मानुष्यं सर्वथा तात दुर्लभम्॥
MSS_7104 उपमा कालिदासस्य भारवेरर्थगौरवम्। दण्डिनः पदलालित्यं माघे सन्ति त्रयो गुणाः॥
MSS_7105 उपमानमभूद् विलासिनां करणं यत् तव कान्तिमत्तया। तदिदं गतमीदृशीम् दशां न विदीर्ये कठिनाः खलु स्त्रियः॥
MSS_7106 उपययौ तनुतां मधुखण्डिता हिमकरोदयपाण्डुमुखच्छविः। सदृशमिष्टसमागमनिर्वृतिं वनितयानितया रजनीवधूः॥
MSS_7107 उपरि कबरीबन्धग्रन्थेरथ ग्रथिताङ्गुली निजभुजलते तिर्यक्तन्व्या वितत्य विवृत्तया। विवृतविलसद्वामापाङ्गस्तनार्धकपोलया कुवलयदलस्रक्संदिग्धश्रियः प्रहिता दृशः॥
MSS_7108 उपरि करवालधारा- काराः क्रूरा भुजङ्गमपुङ्गवात्। अन्तः साक्षाद्द्राक्षा- दीक्षागुरवो जयन्ति केऽपि जनाः॥
MSS_7109 उपरिगतं हि सवर्णं हृत्वा करतो ददासि रन्तुं मे। धन्यः सरोजयुगलं त्वक्त्वा स्तनयुगमथास्पृशत् कृष्णः॥
MSS_7110 उपरि घनं घनपटलं तिर्यग्गिरयोऽपि नर्तितमयूराः। क्षितिरपि कन्दलधवला दृष्टिं पथिकः क्व पातयतु॥
MSS_7111 उपरि घनं घनरटितं दूरे दयिता किमेतदापतितम्। हिमवति दिव्यौषधयः शीर्षे सर्पः समाविष्टः॥
MSS_7112 उपरिजतरुजानि याजमानां कुशलतया परिरम्भलोलुपोऽन्यः। प्रथितपृथुपयोधरां गृहाण स्वयमिति मुग्धवधूमुदास दोर्भ्याम्॥
MSS_7113 उपरि तमालतरोः सखि परिणतशरदिन्दुमण्डलः कोऽपि। तत्र च मुरलीखुरली कुलमर्यादामधो नयति॥
MSS_7114 उपरितलनिपातितेष्टकोऽयं शिरसि तनुर्विपुलश्च मध्यदेशे। असदृशजनसंप्रयोगभीरोर् हृदयमिव स्फुटितं महागृहस्य॥
MSS_7115 उपरि परिप्लवते मम बालेयं गृहिणि हंसमालेव। सरस इव नलिननाला त्वमाशयं प्राप्य वससि पुनः॥
MSS_7116 उपरि पीनपयोधरपातिता पटकुटीव मनोभवभूपतेः। विजयिनस्त्रिपुरारिजिगीषया तव विराजति भामिनि कञ्चुकी॥
MSS_7117 उपरि मिहिरः क्रूरः क्रूरास् तलेऽचलभूमयो वहति पवनः पांशूत्कर्षी कृशः सरसो रसः। अहह न जहत्येते प्राणांस्तदैव किमध्वगा यदि न भवतः पत्रच्छत्रं विशन्ति महीरुहः॥
MSS_7118 उपरि विधृतशारिप्रौढधन्विप्रसाराद् इह पयसि नदीनां गाहितुं नैव शक्ताः। तटनिकटनिरूढाः प्रस्थितौ यस्य चण्डाः सरलितकरदण्डाः कुम्भिनोऽम्भः पिबन्ति॥
MSS_7119 उपरिष्ठा यदा नारी रमते कामुकं नरम्। विपरीतं रतं ज्ञेयं सर्वकामिजनप्रियम्॥
MSS_7120 उपरिस्था भक्तिरन्तर् निर्मूला तारयेत् कथम्। नहि भारक्षमा दृष्टा वारां सान्द्रापि नीलिका॥
MSS_7121 उपरुन्धन्ति श्वासान् मुनयो नाश्नन्ति न पिबन्ति। स्तूयन्ते सुजनैः किं कण्ठे कुर्वन्ति कनकपाशमिमे॥
MSS_7122 उपर्यंशुमतः सिद्धाश् चरन्तो यस्य सानुषु। छत्राण्यातपसंत्रासाद् अवाचीनानि बिभ्रति॥
MSS_7123 उपर्यष्टौ शतान्याहुस् तथा भूयश्च सप्ततिः। गजानां तु परीमाणम् एतदेव विनिर्दिशेत्॥
MSS_7124 उपर्युपरि लोकस्य सर्वो गन्तुं समीहते। यतते च यथाशक्ति न च तद् वर्तते तथा॥
MSS_7125 उपलक्ष्य वर्णसंकर- मपगतगुणयोगमुज्झितस्थैर्यम्। पथिकाः समुद्विजन्ते कुदेशमिव वीक्ष्य शक्रधनुः॥
MSS_7126 उपलनिकषं सुवर्णं पुरुषो व्यवहारनिकष उद्दिष्टः। धूर्निकषो गोवृषभः स्त्रीणां तु न विद्यते निकषः॥
MSS_7127 उपलशकलमेतद् भेदकं गोमयानां वटुभिरुपहृतानां बर्हिषां स्तूपमेतत्। शरणमपि समिद्भिः शुष्यमाणाभिराभिर् विनमितपटलान्तं दृश्यते जीर्णकुड्यम्॥
MSS_7128 उपवनतरुनृत्याध्यापने लब्धवर्णो विरचितजलकेलिः पद्मिनीकामिनीभिः। प्रियसुहृदसमेषोराययौ योगियोग- स्थितिविदलनदक्षो दक्षिणो गन्धवाहः॥
MSS_7129 उपवननवमालिकाप्रसूनैः स्रजमपि या परिखिद्यते सृजन्ती। परिजनवनितोचितानि कर्माण्य् अपरिचितानि कथं विधास्यसि त्वम्॥
MSS_7130 उपवनपवनानुपातदक्षैर् अलिभिरलाभि यदङ्गनाजनस्य। परिमलविषयस् तदुन्नतानाम् अनुगमने खलु संपदोऽग्रतःस्थाः॥
MSS_7131 उपवनमिव वारिमध्यमग्नं विमलतया प्रतिबिंबितं दधाना। शशिकरनिकरेण पूरितेव क्वचिदुपनेयपयाः सुखाय वापी॥
MSS_7132 उपवनसलिलानां बालपद्मैर् भ्रमरपरभृतानां कण्ठनादैः। समदगतिविलासैः कामिनीनां कथयति पटुवृत्तं मधुमासः॥
MSS_7133 उपविशति नृपनियुक्तः केनचिदन्येन वा जनेनोक्तः। निजवेशजातिसमुचितम् आसनमालोक्य सेवते सुमतिः॥
MSS_7134 उपविष्टः सभामध्ये यो न वक्ति स्फुटं वचः। तस्माद् दूरेण स त्याज्यो न यो वा कीर्तयेद् ऋतम्॥
MSS_7135 उपवीणयन्ति परमप्सरसो नृपमानसिंह तव दानयशः। सुरशाखिमौलिकुसुमस्पृहया नमनाय तस्य यतमानतमाः॥
MSS_7136 उपशमफलाद् विद्याबीजात् फलं धनमिच्छतां भवति विफलः प्रारम्भो यत्तदत्र किमद्भुतम्। नियतविषयाः सर्वे भावा न यान्ति हि विक्रियां जनयितुमलं शालेर्बीजं न जातु यवाङ्कुरम्॥
MSS_7137 उपशमितमेघनादं प्रज्वलितदशाननं रमितरामम्। रामायणमिव सुभगं दीपदिनं हरतु वो दुरितम्॥
MSS_7138 उपशोभैव सहायाः सिद्धिर्वीरस्य साहसे वसति। दलयति कुलानि करिणां किल हरिणपरिग्रहः सिंहः॥
MSS_7139 उपसंध्यमास्त तनु सानुमतः शिखरेषु तत्क्षणमशीतरुचः। करजालमस्तसमयेऽपि सताम् उचितं खलूच्चतरमेव पदम्॥
MSS_7140 उपसर्गाः क्रियायोगे पाणिनेरिति संमतम्। निष्क्रियोऽपि तवारातिः सोपसर्गः सदा कथम्॥
MSS_7141 उपसर्गाः प्रवर्तन्ते दृष्टेऽप्यात्मनि योगिनः। ये तांस्ते संप्रवक्ष्यामि समासेन निबोध मे॥
MSS_7142 उपसर्गेऽन्यचक्रे च दुर्भिक्षे च भयावहे। असाधुजनसंपर्के यः पलायेत् स जीवति॥
MSS_7143 उपसर्गैर्जितैरेभिर् उपसर्गास् ततः पुनः। योगिनः संप्रवर्तन्ते सात्त्वराजसतामसाः॥
MSS_7144 उपस्थितः प्राकृतपुण्यपाकात् पुरःस्थितो दक्षिणपाणिना स्वम्। शिरः स्पृशेद् दक्षिणचेष्टितो वा यो मण्डलो मण्डललाभदोऽसौ॥
MSS_7145 उपस्थितस्य कामस्य प्रतिवादो न विद्यते। अपि निर्मुक्तदेहस्य कामरक्तस्य किं पुनः॥
MSS_7146 उपस्थितायां विपदि घोरायां स्वीयरक्षणे। धीमद्भिः पुरुषैर्युक्तं वस्त्रं त्यक्त्वा पलायनम्॥
MSS_7147 उपस्थिते प्राणहरे कृतान्ते किमाशु कार्यं सुधिया प्रयत्नात्। वाक्कायचित्तैः सुखदं यमघ्नं मुरारिपादाम्बुजमेव चिन्त्यम्॥
MSS_7148 उपस्थिते विप्लव एव पुंसां समस्तभावः परिमीयतेऽन्तः। अवाति वायौ नहि तूलराशेर् गिरेश्च कश्चित् प्रतिभाति भेदः॥
MSS_7149 उपस्थिते विवाहे च दाने यज्ञे तथा विभो। समाचरति यो विघ्नं स मृत्वा जायते कृमिः॥
MSS_7150 उपहरणं विभवानां संहरणं सकलदुरितजालस्य। उद्धरणं संसाराच् चरणं वः श्रेयसेऽस्तु विश्वपतेः॥
MSS_7151 उपहासादिकं दूत्या नायिकायास्ततः परम्। अथ संभोगशृङ्गारे परस्परविलोकनम्॥
MSS_7152 उपहितं शिशिरापगमश्रिया मुकुलजालमशोभत किंशुके। प्रणयिनीव नखक्षतमण्डनं प्रमदया मदयापितलज्जया॥
MSS_7153 उपंशुक्रीडितोऽमात्यः स्वयं राजायते यतः। अवज्ञा क्रियते तेन सदा परिचयाद् ध्रुवम्॥
MSS_7153 उपाकृताया नवयौवनेन यान्त्या गलत्साञ्जनबाष्पपूरम्। बाल्यश्रियः किं पदवी विरेजे रोमावली खञ्जनलोचनायाः॥
MSS_7154 उपाददे तस्य सहस्ररश्मिस् त्वष्ट्रा नवं निर्मितमातपत्रम्। स तद्दुकूलाद् अविदूरमौलिर् बभौ पतद्गङ्ग इवोत्तमाङ्गे॥
MSS_7155 उपादाता यावन्न भवति भवादृग्गुणवताम् असत्कल्पास्तावत् त्रिभुवनमहार्हा अपि गुणाः। अपि प्राग्दैत्यारेर्हृदयवसतेः कौस्तुभमणिः स किं नासीदब्धौ श्रुतिरपि किमस्य क्वचिदभूत्॥
MSS_7156 उपाधिभिः सततसंगतोऽपि नहि स्वभावं विजहाति भावः। आजन्म यो मज्जति दुग्धसिन्धौ तथापि काकः किल कृष्ण एव॥
MSS_7157 उपाध्यायं पितरं मातरं च येऽभिद्रुह्यन्ति मनसा कर्मणा वा। तेषां पापं भ्रूणहत्याविशिष्टं तस्मान्नान्यः पापकृदस्ति लोके॥
MSS_7158 उपाध्यायश्च वैद्यश्च प्रतिभूर्भुक्तनायिका। सूतिका दूतिकाश्चैव सिद्धे कार्ये तृणोपमाः॥
MSS_7159 उपाध्यायान् दशाचार्य आचार्याणां शतं पिता। सहस्रं तु पित् न् माता गौरवेणातिरिच्यते॥
MSS_7160 उपाध्वं तत् पान्थाः पुनरपि सरो मार्गतिलकं यदासाद्य स्वच्छं विलसथ विनीतक्लमभराः। इतस्तु क्षाराब्धेर्जरठमकरक्षुण्णपयसो निवृत्तिः कल्याणी न पुनरवतारः कथमपि॥
MSS_7161 उपानहौ च यो दद्यात् पात्रभूते द्विजोत्तमे। सोऽपि लोकानवाप्नोति दैवतैरभिपूजितान्॥
MSS_7162 उपानीतं दूरात् परिमलमुपाघ्राय मरुता समायासीदस्मिन् मधुरमधुलोभान्मधुकरः। परो दूरे लाभः कुपितफणिनश् चन्दनतरोः पुनर्जीवन् यायाद् यदि तदिह लाभोऽयमतुलः॥
MSS_7163 उपान्तप्रोन्मीलद्विटपिजटिलां कौतुकवती कदाचिद् गन्तासि प्रियसखि न शिप्रातटभुवम्। यदस्यां मुक्तास्रग्विहितसितभोगिभ्रमतया वयोरूढः केकी लिखति नखरेण स्तनतटम्॥
MSS_7164 उपायं चिन्तयेत् प्राज्ञो ह्यपायमपि चिन्तयेत्। पश्यतो बकमूर्खस्य नकुलैर्भक्षिताः सुताः॥
MSS_7165 उपायं यं पुरस्कृत्य सेवते सेवकः प्रभुम्। अनन्तरज्ञस् तत्रैव योग्यं तं किल मन्यते॥
MSS_7166 उपायकुशलं वैद्यं भृत्यसंदूषणे रतम्। शूरमैश्वर्यकामं च यो न हन्ति स वध्यते॥
MSS_7167 उपायज्ञश्च योगज्ञस् तत्त्वज्ञः प्रतिभानवान्। स्वधर्मनिरतो नित्यं परस्त्रीषु पराङ्मुखः। वक्तोहवांश्चित्रकथः स्यादकुण्ठितवाक् सदा॥
MSS_7168 उपायनीकृतं यत् तु सुहृत्सम्बन्धिबन्धुषु। विवाहादिषु चाचारदत्तं ह्रीदत्तमेव तत्॥
MSS_7169 उपायपूर्वं लिप्सेत कालं वीक्ष्य समुत्पतेत्। पश्चात्तापाय भवति विक्रमैकरसज्ञता॥
MSS_7170 उपायमास्थितस्यापि नश्यन्त्यर्थाः प्रमाद्यतः। हन्ति नोपशयस्थोऽपि शयालुर्मृगयुर्मृगान्॥
MSS_7171 उपायानां च सर्वेषाम् उपायः पण्यसंभवः। धनार्थं शस्यते ह्येकस् तदन्यः संशयात्मकः॥
MSS_7172 उपाया युक्तयो मायाः कालयापनमुच्यते। निरपायो जयस्तूर्णम् एक एव पराक्रमः॥
MSS_7173 उपायेन जयो यादृग् रिपोस् तादृङ् न हेतिभिः। उपायज्ञोऽल्पकायोऽपि न शूरैः परिभूयते॥
MSS_7174 उपायेन हि यच्छक्यं न तच्छक्यं पराक्रमैः। काकी कनकसूत्रेण कृष्णसर्पमघातयत्॥
MSS_7175 उपायेन हि यच्छक्यं न तच्छक्यं पराक्रमैः। शृगालेन हतो हस्ती गच्छता पङ्कवर्त्मना॥
MSS_7176 उपायैरप्यशक्यास्ते जाने जेतुं नरेश्वराः। उपेक्षिता भविष्यन्ति संकल्पेऽप्यथ दुर्जयाः॥
MSS_7177 उपायैरिव तैः काले चतुर्भिः सुप्रयोजितैः। मैलुगिक्षोणिपालस्य राज्यं जातं सदोन्नतम्॥
MSS_7178 उपार्जितानामर्थानां त्याग एव हि रक्षणम्। तडागोदरसंस्थानां परीवाह इवाम्भसाम्॥
MSS_7179 उपालभ्यो नायं सकलभुवनाश्चर्यमहिमा हरेर्नाभीपद्मः प्रभवति हि सर्वत्र नियतिः। यदत्रैव ब्रह्मा पिबति निजमायुर्मधु पुनर् विलुम्पन्ति स्वेदाधिकममृतहृद्यं मधुलिहः॥
MSS_7180 उपासते यथा बाला मातरं क्षुधयार्दिताः। श्रेयस्कामास् तथा गङ्गाम् उपासन्तीह देहिनः॥
MSS_7181 उपास्यमानाविव शिक्षितुं ततो मृदुत्वमप्रौढमृणालनालया। रराजतुर् माङ्गलिकेन संगतौ भुजौ सुदत्या वलयेन कम्बुनः॥
MSS_7182 उपेक्षणीयैव परस्य वृद्धिः प्रनष्टनीतेरजितेन्द्रियस्य। मदादियुक्तस्य विरागहेतुः समूलघातं विनिहन्ति चान्ते॥
MSS_7183 उपेक्षितः क्षीणबलोऽपि शत्रुः प्रमाददोषात् पुरुषैर्मदान्धैः। साध्योऽपि भूत्वा प्रथमं ततोऽसाव् असाध्यतां व्याधिरिव प्रयाति॥
MSS_7184 उपेक्षितानां मन्दानां धीरसत्त्वैरवज्ञया। अत्रासितानां क्रोधान्धैर् भवत्येषा विकत्थना॥
MSS_7185 उपेक्षेत प्रनष्टं यत् प्राप्तं यत् तदुपाहरेत्। न बालं न स्त्रियं चातिलालयेत् ताडयेन् न च। विद्याभ्यासे गृह्यकृत्ये तावुभौ योजयेत् क्रमात्॥
MSS_7186 उपेक्षेत समर्थः सन् धर्मस्य परिपन्थिनः। स एव सर्वनाशाय हेतुभूतो न संशयः॥
MSS_7187 उपेक्ष्यपक्षे भूपानां मानः स्वार्थस्य सिद्धये। स तु प्राणानुपेक्ष्यापि ग्राह्यपक्षे मनस्विनाम्॥
MSS_7187A उपेक्ष्य लोष्टक्षेप्तारं लोष्टं दशति मण्डलः। सिंहस् तु शरमपेक्ष्य शरक्षेप्तारमीक्षते॥
MSS_7188 उपेतः कोशदण्डाभ्यां सामात्यः सह मन्त्रिभिः। दुर्गस्थश्चिन्तयेत् साधु मण्डलं मण्डलाधिपः॥
MSS_7188A उपेत्य तां दृढपरिरम्भलालसश् चिरादभूः प्रमुषितचारुचन्दनः। धृताञ्जनः सपदि तदक्षिचुम्बनाद् इहैव ते प्रिय विदिता कृतार्थता॥
MSS_7189 उपैति क्षाराब्धिं सहति बहुवातव्यतिकरं पुरो नानाभङ्गाननुभवति पश्यैष जलदः। कथंचिल्लब्धानि प्रवितरति तोयानि जगते गुणं वा दोषं वा गणयति न दानव्यसनिता॥
MSS_7190 उपैति सस्यं परिणामरम्यतां नदीरनौद्धत्यमपङ्कतां मही। नवैर्गुणैः संप्रति संस्तवस्थिरं तिरोहितं प्रेम घनागमश्रियः॥
MSS_7191 उपोढरागाप्यबला मदेन सा मदेनसा मन्युरसेन योजिता। न योजितात्मानमनङ्गतापितां गतापि तापाय ममाद्य नेयते॥
MSS_7192 उपोढरागेण विलोलतारकं तथा गृहीतं शशिना निशामुखम्। यथा समस्तं तिमिरांशुकं तया पुरोऽपि रागाद् गलितं न लक्षितम्॥
MSS_7193 उपोदकी समायाति तिन्तिडीमन्त्रिणा सह। पलायध्वं पलायध्वं रे रे शाकविडम्बकाः॥
MSS_7194 उपोष्यैकादशीः सर्वास् तथा कृष्णाश्चतुर्दशीः। ध्यात्वा हरिहरं देवं प्राप्नोति परमं पदम्॥
MSS_7195 उप्ता कीर्तिलता गुणैस्तव विभो सिक्ता च दानोदकैर् मेरुस्तम्भमवाप्य दिक्षु वितता प्राप्ता नभोमण्डलम्। धूपैस् त्वत्प्रतिपक्षलक्षवनितानिःश्वासजैर् धूपिता ऋक्षैः कोरकितेन्दुना कुसुमिता श्रीरामचन्द्र प्रभो॥
MSS_7196 उप्यन्ते विषवल्लिबीजविषमाः क्लेषाः प्रियाख्या नरैस् तेभ्यः स्नेहमया भवन्ति नचिराद् वज्राग्निगर्भाङ्कुराः। येभ्योऽमी शतशः कुकूलहुतभुग्दाहं दहन्तः शनैर् देहं दीप्रशिखासहस्रशिखरा रोहन्ति शोकद्रुमाः॥
MSS_7197 उप्यमानं मुहुः क्षेत्रं स्वयं निर्वीर्यतामियात्। न कल्पते पुनः सूत्या उप्तं बीजं च नश्यति॥
MSS_7198 एवं कामाशयं चित्तं कामानामतिसेवया। विरज्यते यथा राजन् नाग्निवत् कामबिन्दुभिः॥
MSS_7199 उभयमेव वदन्ति मनीषिणः समयवर्षितया कृतकर्मणाम्। बलनिषूदनमर्थपतिं च तं श्रमनुदं मनुदण्डधरान्वयम्॥
MSS_7200 उभयी प्रकृतिः कामे सज्जेदिति मुनेर्मतम्। अपवर्गे तृतीयेति भणतः पाणिनेरपि॥
MSS_7201 उभयोरपि निस्तर्तुं शक्तः साधुस् तथापदम्। शत्रोः स्वस्य च निस्तीर्णौ गजग्राहौ यथापदम्॥
MSS_7202 उभयोर्न स्वभोगेच्छा परार्थं धनसंचयम्। कृपणोदारयोः पश्य तथापि महदन्तरम्॥
MSS_7203 उभयोर्मेलने प्रीतिर् यदि स्यान् मेलनं तदा। एकेन न हि हस्तेन जायते तालवादनम्॥
MSS_7204 उभाभ्यां गतिरेकैव गर्भस्थस्य ऋणस्य च। हसन्ती धारयेद् गर्भं रुदन्ती प्रतिमुञ्चति॥
MSS_7205 उभाभ्यांएव पक्षाभ्यां यथा खे पक्षिणां गतिः। तथा दैवेन युक्तं तु पौरुषं फलसाधकम्॥
MSS_7206 उभाभ्यांएव पक्षाभ्यां यथा खे पक्षिणं गतिः। तथैव ज्ञानकर्मभ्यां जायते परमं पदम्॥
MSS_7207 उभावेव चलौ यत्र लक्ष्यं चापि धनुर्धरः। तद् विज्ञेयं द्वयाचलं श्रमेणैव हि साध्यते॥
MSS_7208 उभौ यदि व्योम्नि पृथक्प्रवाहाव् आकाशगङ्गापयसः पतेताम्। तेनोपमीयेत तमालनीलम् आमुक्तमुक्तालतमस्य वक्षः॥
MSS_7209 उभौ रम्भास्तम्भावुपरि विपरीतौ कमलयोस् तदूर्ध्वं रत्नाश्मस्थलमथ दुरूहं किमपि तत्। ततः कुम्भौ पश्चाद् बिसकिसलये कन्दलमथो तदन्विन्दाविन्दीवरमधुकराः किं पुनरिदम्॥
MSS_7210 उभौ लोकावभिप्रेक्ष्य राजानमृषयः स्वयम्। असृजन् सुमहद् भूतम् अयं धर्मो भविष्यति॥
MSS_7211 उभौ श्वेतौ पक्षौ चरति गगनेऽवारितगतिः सदा मीनं भुङ्क्ते वसति सकलः स्थाणुशिरसि। बके चान्द्रः सर्वो गुणसमुदयः किंचिदधिको गुणाः स्थाने मान्या नरवर न तु स्थानरहिताः॥
MSS_7212 उमाकोमलहस्ताब्जसम्भावितललाटिकम्। हिरण्यकुण्डलं वन्दे कुमारं पुष्करस्रजम्॥
MSS_7213 उमातनूजेन गदाधरेण प्रत्युत्सवं सेवितशंकरेण। गौरीशपुत्रेण रसज्ञहेतोर् विरच्यते कश्चन काव्यबन्धः॥
MSS_7214 उमा तिलकताले तु द्रुतौ लघुगुरू स्मृतौ। चाराख्यस्त्वडतालः स्याद् विद्वद्भिस् तेन गीयते॥
MSS_7215 उमामिमां समुद्वीक्ष्य शीतदीधितिशेखराम्। एषा तु भारती भानुं मत्तं स्वीकृत्य नृत्यति॥
MSS_7216 उमारूपेण यूयं ते संयमस्तिमितं मनः। शंभोर्यतध्वमाक्रष्टुम् अयस्कान्तेन लोहवत्॥
MSS_7217 उभे एव क्षमे वोढुम् उभयोर्बीजमाहितम्। सा वा शंभोस् तदीया वा मूर्तिर्जलमयी मम॥
MSS_7218 उमा वधूर्भवान् दाता याचितार इमे वयम्। वरः शंभुरलं ह्येष त्वत्कुलोद्भूतये विधिः॥
MSS_7219 उमावृषाङ्कौ शरजन्मना यथा यथा जयन्तेन शचीपुरंदरौ। तथा नृपः सा च सुतेन मागधी ननन्दतुस् तत्सदृशेन तत्समौ॥
MSS_7220 उरः कृत्वावेध्यं मणिफलकगाढस्थितकुचं भुजावालम्ब्यैहीत्यमरवनिता व्योमगृहगाः। अपद्वारेणैव त्वरितपदमाभाष्य सहसा हतं हस्तालम्बैर्हरति सुरलोकं रणमुखात्॥
MSS_7221 उरः पृष्ठं कटिश्चैव मुखतुल्यं समादिशेत्। कर्णौ सप्ताङ्गुलौ प्रोक्तौ तालुकं च षडङ्गुलम्॥
MSS_7222 उरःस्थलं कोऽत्र विना पयोधरं बिभर्ति संबोधय मारुताशनम्। वदन्ति कं पत्तनसंभवं जनाः फलं च किं गोपबधूकुचोपमभ्॥
MSS_7223 उरगी शिशवे बुभुक्षवे स्वाम् अदिशत् फूत्कृतिमाननानिलेन। मरुदागमवार्तयापि शून्ये समये जाग्रति संप्रवृद्ध एव॥
MSS_7224 उरसि निपतितानां स्रस्तधम्मिल्लकानां मुकुलितनयनानां किंचिदुन्मीलितानाम्। उपरिसुरतखेदस्विन्नगण्डस्थलीनाम् अधरमधु वधूनां भाग्यवन्तः पिबन्ति॥
MSS_7225 उरसि निहितस् तारो हारः कृता जघने घने कलकलवती काञ्ची पादौ रणन्मणिनूपुरौ। प्रियमभिसरस्येवं मुग्धे त्वमाहतडिण्डिमा यदि किमधिकत्रासोत्कम्पा दिशः समुदीक्षसे॥
MSS_7226 उरसि फणिपतिः शिखी ललाटे शिरसि विधुः सुरवाहिनी जटायाम्। प्रियसखि कथयामि किं रहस्यं पुरमथनस्य रहोऽपि संसदेव॥
MSS_7227 उरसि मुरभिदः का गाढमालिङ्गितास्ते सरसिजमकरन्दामोदिता नन्दने का। गिरिसमलघुवर्णैरर्णवाख्यातिसंख्यैर् गुरुभिरपि कृता का छन्दसां वृत्तिरस्ति॥
MSS_7228 उरस्तव पयोधराङ्कितमिदं कुतो मे क्षमा ततो मयि विधीयतां वसु पुरा यदङ्गीकृतम्। इति प्रचलचेतसः प्रियतमस्य वारस्त्रिया क्वणत्कनककङ्कणं करतलात् समाकृष्यते॥
MSS_7229 उरस्यस्य भ्रश्यत् कबरभरनिर्यत् सुमनसः पतन्ति स्वर्बालाः स्मरपरवशा दीनमनसः। सुरास्तं गायन्ति स्फुरिततनुगङ्गाधरमुखास् तवायं दृक्पातो यदुपरि कृपातो विलसति॥
MSS_7230 उरुगुं द्युगुरुं युत्सु चुकुशुस्तुष्टुवुः पुरु। लुलुभुः पुपुषुर्मुत्सु मुमुहुर्नु मुहुर्मुहुः॥
MSS_7231 उरोजवच् चक्रमनोज्ञरूपा केशावलीव भ्रमराजिता वा। संगीतवत् सत्पुटभेदहृद्या विद्येत नाभीसरसी मृगाक्ष्याः॥
MSS_7232 उरोजाताश्च कीराश्च तुरुष्कारट्टजाश्च ये। टक्कजाः सैन्धवा मध्याः स्थलजातास् तथा हयाः॥
MSS_7233 उरोभावोत्सेदं भवदपि विलासैरभिनवैर् मृगाक्ष्यास् तारुण्यं त्रिभुवनमिदं व्याकुलयति। स्तनाभोगस्फीतं यदि किल भवेत् का खलु कथा भवित्री किं चान्यद् विजितमखिलं पुष्पधनुषा॥
MSS_7234 उरोभुवा कुम्भयुगेन जृम्भितं नवोपहारेण वयस्कृतेन किम्। त्रपासरिद्दुर्गमपि प्रतीर्य सा नलस्य तन्वी हृदयं विवेश यत्॥
MSS_7235 उरोभुवि न तुङ्गिमा न च गतागते चङ्गिमा न वा वचसि वक्रिमा तरलिमा न तादृग् भ्रुवोः। तथापि हरिणीदृशो वपुषि कापि कान्तिच्छटा पटावृतमहामणिद्युतिरिवान्तरा लक्ष्यते॥
MSS_7236 उरो मासद्वये जाते त्रिभिर्मासैस् तथोदरम्। चतुर्मासैर्नितम्बं च हस्तपादाविव स्थितः॥
MSS_7237 उरोरुहादुद्गमितैः पयोभिर् आपूर्य केल्या निजमास्यगर्भम्। फूत्कृत्य मातुर्वदने हसन्तं तनूभवं पश्यति कोऽपि धन्यः॥
MSS_7238 उरोरुहाम्भोरुहदर्शनाय विमुञ्चतः कञ्चुकबन्धनानि। आनन्दनीराकुललोचनस्य प्रियस्य जातो विफलः प्रयासः॥
MSS_7239 उरो विशालं शस्तं च कक्षे दीर्घोन्नते शुभे। ऊरू वृत्तौ समौ बाहू गूढं जानु प्रशस्यते॥
MSS_7240 उर्वशी यदि रूपेण रम्भा यदि तिलोत्तमा। गोपाली मेनका चैव वर्जनीयाः परस्त्रियः॥
MSS_7241 उर्वीं गुर्वीं वहति सततं नृत्यतो भूतभर्तुर् भूत्वा हारो भवति शयनं किं च विश्वंभरस्य। एतत् कर्म त्रिजगति परं शेषनागैकशक्यं भेकानन्ये विपुलवपुषो भोगिनो भक्षयन्तु॥
MSS_7242 उर्वीं मौर्वीकिणभृति भवद्दोष्णि बिभ्रत्यशेषां शान्तक्लान्तिः किमपि कुरुते नर्मणा कर्म कूर्मः। कृत्वा वेलापुलिनलवलीपल्लवग्रासगोष्ठीं दिङ्मातङ्गाः सममथ सरिन्नाथपाथः पिबन्ति॥
MSS_7243 उर्वीङ्गुर्वीतिमुर्वीधर लघय शरैर्वैरिघैर्वीर्यगुर्वी स्वर्वीथीर्वीतदर्वीकरनिकरमदैर्वीरकुर्वीति गुर्वीः। खर्वी कुर्वीत कोऽन्यस्त्वमिव रिपुचमूर्वीजितैर्वैजयन्त्याः कुर्वन् दुर्वीक्ष्यमोजो निजमितरधनुर्वारणैर्वीतिहोत्रम्॥
MSS_7244 उर्वीपतेश्च स्फटिकाश्मनश्च शीलोज्झितस्त्रीहृदस्य चान्तः। असंनिधानात् सततस्थितीनाम् अन्योपरागः कुरुते प्रवेशम्॥
MSS_7245 उर्वीमुद्दामसस्यां जनयतु विसृजन् वासवो वृष्टिमिष्टाम् इष्टैस् त्रैविष्टपानां विदधतु विधिवत् प्रीणनं विप्रमुख्याः। आकल्पान्तं च भूयात् स्थिरसमुपचिता संगतिः सज्जनानां निःशेषं यान्तु शान्तिं पिशुनजनगिरो दुःसहा वज्रलेपाः॥
MSS_7246 उर्व्यसावत्र तर्वाली मर्वन्ते चार्ववस्थितिः। नात्रर्जु युज्यते गन्तुं शिरो नमय तन्मनाक्॥
MSS_7247 उर्व्यां कोऽपि महीधरो लघुतरो दोर्भ्यां धृतो लीलया तेन त्वं दिवि भूतले च सततं गोवर्धनो गीयसे। त्वां त्रैलोक्यधरं वहामि कुचयोरग्रे न तद् गण्यते किं वा केशव भाषणेन बहुना पुण्यैर्यशो लभ्यते॥
MSS_7248 उलूखलं यथा मध्ये तैलयन्त्रे दृढं स्थितम्। सर्वाधारस् तथा मेरुर् मध्ये भूमण्डले स्थितम्॥
MSS_7249 उल्बेन संवृतस्तस्मिन्न् आर्द्रैश्च बहिरावृतः। आस्ते कृत्वा शिरः कुक्षौ भुग्नपृष्ठशिरोधरः॥
MSS_7250 उल्लङ्घ्य जङ्घामवलम्बमाना वेणी स्फुरत्यायतलोचनायाः। जित्वा जगच्चन्दनशाखिकायां न्यस्तासिवल्लीव मनोभवेन॥
MSS_7251 उल्लङ्घ्य सरिदरण्य- ग्रामगिरीन् कामकातरा यान्तु। अभिसारिण्य इवान्तस्- तृष्णां निगदन्ति न स्वयं सुधियः॥
MSS_7252 उल्लङ्घ्यापि सखीवचः समुचितामुत्सृज्य लज्जामलं हित्वा भीतिभरं निरस्य च निजं सौभाग्यगर्वं मनाक्। आज्ञां केवलमेव मन्मथगुरोरादाय नूनं मया त्वं निःशेषविलासिवर्गगणनाचूडामणिः संश्रितः॥
MSS_7253 उल्लसत्सौरभैः पुष्पैर् बिभ्रन्मालां सुगुम्फिताम्। पर्य्यन्तस्थायिनोऽप्यन्यान् आमोदयति भूपतिः॥
MSS_7254 उल्लसितभ्रूः किमति- क्रान्तं चिन्तयसि निस्तरङ्गाक्षि। क्षुद्रापचारविरसः पाकः प्रेम्णो गुडस्येव॥
MSS_7255 उल्लसितभ्रूधनुषा तवपृथुना लोचनेन रुचिराङ्गि। अचला अपि न महान्तः के चञ्चलभावमानीताः॥
MSS_7256 उल्लसितलाञ्छनोऽयं ज्योत्स्नावर्षी सुधाकरः स्फुरति। आसक्तकृष्णचरणः शकट इव प्रकटितक्षीरः॥
MSS_7257 उल्लसितशीतदीधिति- कलोपकण्ठे स्फुरन्ति तारौघाः। कुसुमायुधविधृतधनुर्- निर्गतमकरन्दबिन्दुनिभाः॥
MSS_7258 उल्लापयन्त्या दयितस्य दूतीं वध्वा विभूषां च निवेशयन्त्याः। प्रसन्नता कापि मुखस्य जज्ञे वेषश्रिया नु प्रियवार्तया नु॥
MSS_7259 उल्लासोऽधरपल्लवस्य तनुते पर्याप्तमस्याः स्मिते विन्यासो नयनाञ्चलस्य गमयत्युत्साहवत् साहसम्। रत्यागारपथामुखीनगमकं वैजात्यकक्षावधिः पर्यङ्के पदरोपणं पुनरपर्यन्ता विपर्यस्तता॥
MSS_7260 उल्लासो विरुतेन मङ्गलबलिग्रासेन विश्वासनं संचारेण कृतो विलोचनयुगे बाष्पोद्गमावग्रहः। यातोऽस्तम् रविरेष संप्रति पुरः स्वस्त्यस्तु ते गम्यताम् एते त्वामनुयान्तु संप्रति मम प्राणाः प्रियान्वेषिणः॥
MSS_7261 उल्लास्य कालकरवालमहाम्बुवाहं देवेन येन जरठोर्जितगर्जितेन। निर्वापितः सकल एव रणे रिपूणां धारा जलैस् त्रिजगति ज्वलितः प्रतापः॥
MSS_7262 उल्लास्यतां स्पृष्टनलाङ्गमङ्गं तासां नलच्छायपिबापि दृष्टिः। अश्मैव रत्यास् तदनर्ति पत्या छेदेऽप्यबोधं यदहर्षि लोम॥
MSS_7263 उल्लेखं निजमीक्षते भणितिषु प्रौढिं परां शिक्षते संधत्ते पदसंपदः परिचयं धत्ते ध्वनेरध्वनि। वैचित्र्यं वितनोति वाचकविधौ वाचस्पतेरन्तिके देव त्वद्गुणवर्णनाय कुरुते किं किं न वाग्देवता॥
MSS_7264 उवाच धात्र्या प्रथमोदितं वचो ययौ तदीयामवलम्ब्य चाङ्गुलिम्। अभूच्च नम्रः प्रणिपातशिक्षया पितुर्मुदं तेन ततान सोऽर्भकः॥
MSS_7265 उशना वेद यच्छास्त्रं यच्च वेद बृहस्पतिः। स्त्रीबुद्ध्या न विशिष्येते ताः स्म रक्ष्याः कथं नरैः॥
MSS_7266 उषःकालश्च गर्गश्च शकुनं च बृहस्पतिः। अङ्गिराश्च मनोत्साहो विप्रवाक्यं जनार्दनः॥
MSS_7267 उषः शशंस गार्ग्यस्तु शकुनं तु बृहस्पतिः। मनोजयं तु माण्डव्यो विप्रवाक्यं जनार्दनः॥
MSS_7268 उषसि गुरुसमक्षं लज्जमाना मृगाक्षी रतिरुतमनुकर्तुं राजकीरे प्रवृत्ते। तिरयति शिशुलीलानर्तनच्छद्मताल- प्रचलवलयमालास्फालकोलाहलेन॥
MSS_7269 उषसि गुरुसमीपे वाससा सावधाना प्रियलिखितनखाङ्कं गोपयन्ती समन्तात्। किमिदमिति सखीभिः सादरं पृच्छ्यमाना हरि हरि हरिणाक्षी ह्रीसमुद्रे निमग्ना॥
MSS_7270 उषसि निबिडयन्त्याः कुण्डलं केलिपर्या- विलविगलितमन्तः कर्णपालि प्रियायाः। सरसहसिततिर्यग्भङ्गुरापाङ्गरीतिः सुकृतिभिरवलीढा लोचनाभ्यां मुखश्रीः॥
MSS_7271 उषसि परिवर्तयन्त्या मुक्तादामोपवीततां नीतम्। पुरुषायितवैदग्ध्यं व्रीडावति कैर्न कलितं ते॥
MSS_7272 उषसि भ्रमरयुवानः स्वप्ने दृष्ट्वा सरोजसाम्राज्यम्। गतकल्पकुन्दतल्पाः सरसीसलिलानि जिघ्रन्ति॥
MSS_7273 उषसि मलयवासी जालमार्गप्रविष्टो विकचकमलरेणुं व्याकिरन् मोहचूर्णम्। सपदि शमितदीपो वायुचोरो वधूनां हरति सुरतखेदस्वेदमुक्ताफलानि॥
MSS_7274 उषस्येव भ्रान्तं हतजठरहेतोस् तत इतः स्वयं च स्वं बिभ्रद् विचरति कुटुम्बं दिशि दिशि। बतास्माभिः काकैरिव कवलमात्रैकमुदितैर् न चायुर्दुर्गत्योरवधिरिह लब्धः कथमपि॥
MSS_7275 उषापतिमुखाम्भोजे नरीनर्ति सरस्वती। ऋतुराजकवेरेव गायन्ती गुणगौरवम्॥
MSS_7276 उष्ट्राणां च विवाहेषु गीतं गायन्ति गर्दभाः। परस्परं प्रशंसन्ति अहो रूपमहो अहो ध्वनिः॥
MSS_7277 उष्णं जलं क्षिपेत् तत्र मात्रा नास्तीह कस्यचित्। पक्षैकं स्थापिते भाण्डे कोष्णस्थाने मनीषिणा। कुणपस्तु भवेदेव तरूणां पुष्टिकारकः॥
MSS_7278 उष्णकाले जलं दद्याच् शीतकाले हुताशनम्। प्रावृट्काले गृहं देयं सर्वकाले च भोजनम्॥
MSS_7279 उष्णमन्नं घृतं मद्यं तरुणी क्षीरभोजनम्। वापीकपवटच्छाया षड्कं तत् बलवर्धनम्॥
MSS_7280 उष्णालुः शिशिरे निषीदति तरोर्मूलालवाले शिखी निर्भिद्योपरि कर्णिकारमुकुलान्यालीयते षट्पदः। तप्तं वारि विहाय तीरनलिनीं कारण्डवः सेवते क्रीडावेश्मनि चैष पञ्जरशुकः क्लान्तो जलं याचते॥
MSS_7281 उष्णालु क्वचिदर्कधामनि मनाङ् निद्रालु शीतानिले हालानां गृहयालु चुम्बदसकृल्लज्जालु जायामुखम्। नित्यं निष्पतयालु तिर्यगवनीशय्याशयालु क्षणं गीतेभ्यः स्पृहयालु धाम धवलं दीने दयालु श्रये॥
MSS_7282 उष्णीषवान् यथा वस्त्रैस् त्रिभिर्भवति संवृतः। संवृतोऽयं तथा देही सत्त्वराजसतामसैः॥
MSS_7283 उष्मायमाणस्तनमण्डलीभिर् वाराङ्गनाभिः स्फुटविभ्रमाभिः। आलिङ्गिता रात्रिषु शैशिरीषु ते शेरते यैः प्रणतो शशाङ्कः॥
MSS_7284 ऊचिवानुचितमक्षरमेनं पाशपाणिरपि पाणिमुदस्य। कीर्तिरेव भवतां प्रियदारा दाननीरझरमौक्तिकहारा॥
MSS_7284A ऊढा खड्गलता श्यामा त्वया मातङ्गदारिका। अत एव भवान् मन्ये दूरं परिहृतः परैः॥
MSS_7285 ऊढापि द्युतरङ्गिणि त्रिजगतीवन्द्येन तेनाप्यहो मौलौ बालकुरङ्गकेतनकलालीलावतंसाङ्किते। तारक्षारकरं करालमकरं सश्वभ्रमभ्रंकषं मुग्धे जाड्यनिधिं मुधा जलनिधिं यातासि चित्राः स्त्रियः॥
MSS_7286 ऊढामुनातिवाहय पृष्ठे लग्नापि कालमचलापि। सर्वंसहे कठोर- त्वचः किमङ्केन कमठस्य॥
MSS_7287 ऊढा येन महाधुराः सुविषमे मार्गे सदैकाकिना सोढो येन कदाचिदेव न निजे गोष्ठेऽन्यशौण्डध्वनिः। आसीद् यस्तु गवां गणस्य तिलकस् तस्यैद संप्रत्यहो धिक् कष्टं धवलस्य जातजरसो गोः पण्यमुद्घोष्यते॥
MSS_7288 ऊधश्छिन्द्याद्धि यो धेन्वाः क्षीरार्थी न लभेत् पयः। एवं राष्ट्रमयोगेन पीडितं न विवर्धते॥
MSS_7289 ऊनषोडशवर्षायाम् अप्राप्तः पञ्चविंशतिम्। यद्याधत्ते पुमान् गर्भः कुक्षिस्थः स विपद्यते॥
MSS_7290 ऊने दद्याद् गुरूनेव यावत् सर्वलघुर्भवेत्। प्रस्तारोऽयं समाख्यातश् छन्दोविचितिवेदिभिः॥
MSS_7291 ऊनेनापि हि तुच्छेन वैरिणापि कथंचन। मैत्री बुद्धिमता कार्या आपद्यपि निवर्तते॥
MSS_7292 ऊरीकर्तुं तुहिनकिरणप्रीतिधारामुदारां दूरीकर्तुं दिनकरकरक्लेशबाधामगाधाम्। यस्याः पुण्ये पयसि विशति स्नातुकामा त्रियामा प्रायस्तस्यास्तिमिरततिभिः श्यामलं नीरमस्याः॥
MSS_7293 ऊरुः कुरङ्गदृशश् चञ्चलचेलाञ्चलो भाति। सपताकः कनकमयो विजयस्तम्भः स्मरस्येव॥
MSS_7294 ऊरुद्वन्द्वमनिन्दितं प्रथयता श्रोणीं समातन्वता रोमालीं सृजता समागमयता नाभिं गभीरश्रिया। मध्यं क्षामयता स्तनौ घनयता कान्त्या मुखं लिम्पता तन्वङ्ग्या नवयौवनेन किमपि प्रत्यङ्गमुन्मीलितम्॥
MSS_7295 ऊरुद्वयं कदलकन्दलयोः सवंशं श्रोणिः शिलाफलकसोदरसन्निवेशा। वक्षः स्तनद्वितयताडितकुम्भशोभं सब्रह्मचारि शशिनश्च मुखं मृगाक्ष्याः॥
MSS_7296 ऊरुद्वयं मृगदृशः कदलस्य काण्डौ मध्यं च वेदिरतुलं स्तनयुग्ममस्याः। लावण्यवारिपरिपूरितशातकुम्भ- कुम्भौ मनोजनृपतेरभिषेचनाय॥
MSS_7297 ऊरुप्रकाण्डद्वितयेन तन्व्याः करः पराजीयत वारणीयः। युक्तं ह्रिया कुण्डलनच्छलेन गोपायति स्वं मुखपुष्करं सः॥
MSS_7298 ऊरुमूलगतनेत्रयुगस्य प्रेयसो रभसवेल्लितकेशी। चुम्बति स्म रतिकेलिविदग्धा हावहारि वदनं दयितस्य॥
MSS_7299 ऊरुमूलचपलेक्षणमघ्नन् यैर्वतंसकुमुमैः प्रियमेताः। चक्रिरे सपदि तानि यथार्थं मन्मथस्य कुसुमायुधनाम॥
MSS_7300 ऊरू रम्भा दृगपि कमलं शेवलं केशपाशो वक्त्रं चन्द्रो लपितममृतं मध्यदेशो मृणालम्। नाभिः कूपो वलिरपि सरित्पल्लवः किं च पाणिर् यस्याः सा चेद् उरसि न कथं हन्त तापस्य शान्तिः॥
MSS_7301 ऊरू रम्भे बाहू लते विधात्रा कुचौ पुनः कमले। यौवनमुपवनमस्यां मदनविलासाय किं रचितम्॥
MSS_7302 ऊरौ शिरस्तव निवेश्य दयावितीर्ण- संयानपल्लवसमीरविनीतखेदम्। अत्रैव जन्मनि विभोः परमोपदेशम् आकर्णयेयमपि किं मणिकर्णिकायाम्॥
MSS_7303 ऊर्जितं सज्जनं दृष्ट्वा द्वेष्टि नीचः पुनः पुनः। कवलीकुरुते स्वस्थं विधुं दिवि विधुंतुदः॥
MSS_7304 ऊर्णां नैव ददाति नैव विषयो वाहस्य दोहस्य वा तृप्तिर्नास्ति महोदरस्य बहुभिर्घासैः पलाशैरपि। हा कष्टं कथमस्य पृष्ठशिखरे गोणी समारोप्यते को गृह्णाति कपर्दकैरलमिति ग्राम्यैर्गजो हस्यते॥
MSS_7305 ऊर्ध्वं गच्छन्ति यं त्यक्त्वा यं गृहीत्वा पतन्त्यधः। तस्य गौरवमर्थस्य तावतैवानुमीयताम्॥
MSS_7306 ऊर्ध्वं गच्छन्ति सत्त्वस्था मध्ये तिष्ठन्ति राजसाः। जघन्यगुणवृत्तस्था अधो गच्छन्ति तामसाः॥
MSS_7307 ऊर्ध्वं न क्षीरविच्छेदात् पयो धेनोरवाप्यते। एवं राष्ट्रादयोगेन पीडितान्नाप्यते बलिः॥
MSS_7308 ऊर्ध्वं नीरदवृन्दमैन्दवमिदं बिम्बं त्वधो निर्मितं व्योम्नः पल्वलचित्रितस्य निहितौ शैलावुपर्युन्नतौ। किं चाधः पुलिनोच्चयस्य कदलीकाण्डाववारोपितौ तन्मन्ये चतुरस्य पुष्पधनुषः सर्गोऽयमन्यादृशः॥
MSS_7309 ऊर्ध्वं प्राणा ह्युत्क्रामन्ति यूनः स्थविर आयति। प्रत्युत्थानाभिवादाभ्यां पुनस् तान् प्रतिपद्यते॥
MSS_7310 ऊर्ध्वं याति चापमुष्टिर् गुणमुष्टिरधो भवेत्। स मुक्तो मार्गणो लक्ष्याद् दूरं याति न संशयः॥
MSS_7311 ऊर्ध्वंव्रीहित्रयं मानम् अङ्गुलस्य निगद्यते। हस्तोऽपि हि समाख्यातश् चतुर्विशद्भिरङ्गुलैः॥
MSS_7312 ऊर्ध्वं श्वसंस्ततः प्राणो यात्यलब्धस्थितिस् तनोः। तं यान्तमनुयात्येव जीवः कालप्रणोदितः॥
MSS_7313 ऊर्ध्वगं कपिलाभासम् अङ्गं यस्मिन् प्रतीयते। नकुलाङ्गं तु तं विद्यात् स्पर्शस् तस्याहिनाशनः॥
MSS_7314 ऊर्ध्वबाहुर् विरौम्येष न च कश्चिच् श्र्णोति मे। धर्मादर्थश्च कामश्च स किमर्थं न सेव्यते॥
MSS_7315 ऊर्ध्ववेधी भवेज् ज्येष्ठो नाभिवेदी च मध्यमः। यः पादवेधी लक्ष्यस्य स कनिष्ठो मतो मया॥
MSS_7316 ऊर्ध्वशक्तिनिपातेन अधःशक्तेर्निकुञ्चनात्। मध्यशक्तिप्रबोधेन जायते परमं सुखम्॥
MSS_7317 ऊर्ध्वानना भास्करसंमुखीनाः श्वानो रुवन्तो महते भयाय। एवं हि संध्यासमयेऽन्यदा तु निर्वासकाः स्युर्नगरस्य तस्य॥
MSS_7318 ऊर्ध्वारोहे य आलम्बहेतुर् भूभृच् छिनत्ति तम्। कुठारिकस् तरुस्कन्धम् इवाधोगमनोन्मुखः॥
MSS_7319 ऊर्ध्वार्धे लक्षणं यस्य नाधोऽर्धे लक्षणं भवेत्। तं खड्गं मध्यमं प्राहुः प्रवीणमतयो बुधाः॥
MSS_7320 ऊर्ध्वीकृतग्रीवमहो मुधैव किं याचसे चातकपोत मेघम्। अत्यूर्जितं गर्जितमात्रमस्मिन्न् अम्भोधरे बिन्दुलवस्तु दूरम्॥
MSS_7321 ऊर्ध्वीकृतास्या रविदत्तदृष्टयः समेत्य सर्वे सुरविद्विषः पुरः। श्वानः स्वरेण श्रवणान्तशातिना मिथो रुदन्तः करुणेन निर्ययुः॥
MSS_7322 ऊषरं कर्मसस्यानां क्षेत्रं वाराणसी पुरी। यत्र संलभ्यते मोक्षः समं चण्डालपण्डितैः॥
MSS_7323 ऊषरेषु च क्षेत्रेषु यथा बीजं हि निष्फलम्। उपकारोऽपि नीचानां कृतो भवति तादृशः॥
MSS_7324 ऊषरेषु विवरेषु चाम्भसां वीचयोऽपि भवता विनिर्मिताः। क्षेत्रसीम्नि निहितास्तु बिन्दवो वारिवाह भवतो नवो नयः॥
MSS_7325 ऊषरे सरिति शाल्मलीवने दावपावकचितेऽपि चन्दने। तुल्यमर्पयति वारि वारिदे कीर्तिरस्तु गुणगौरवैर्गतम्॥
MSS_7326 ऊष्मव्यपेता रहिताश्च वृद्ध्या संयोगहीना लघवोऽपि चान्तः। श्लोकस्य वर्णा इव विद्विषस्ते पादान्तमागम्य गुरूभवन्ति॥
MSS_7327 ऊष्मा यस्यां धात्र्यां धूमो वा तत्र वारि नरयुगले। निर्देष्टव्या च शिरा महता वारिप्रवाहेण॥
MSS_7328 ऊष्मा हि वित्तजो वृद्धिं तेजो नयति देहिनाम्। किं पुनस् तस्य संभोगस् त्यागधर्मसमन्वितः॥
MSS_7329 ऋक्षस्य क्रोडसंधिप्रहितमुखतया मण्डलीभूतमूर्तेर् आरात् सुप्तस्य वीर त्वदरिवरपुरद्वारि नीहारकाले। प्रातर्निद्राविनोदक्रमजनितसुखोन्मीलितं चक्षुरेकं व्याधाः पालालभस्मस्थितदहनकणाकारमालोकयन्ति॥
MSS_7330 ऋक्षाणां भूरिधाम्नां श्रितमधिपतिना प्रस्फुरद्भीमतारं स्फारं नेत्रानलेन प्रसभनियमितोच्चापमीनध्वजेन। रामायत्तं पुरारेः कुमुदशुचि लसन्नीलसुग्रीवमङ्गं प्लावङ्गं सैन्यमन्यद् दशवदनशिरच्छेदहेतु श्रियै वः॥
MSS_7331 ऋक्षैर्वृतो हरिपदे निवसन् समीर- संतानशैत्यजनकः कुमुदप्रमोदी। निघ्नन् निशाचरतमः पृथुनीललक्ष्मा तारापतिः स्फुरति चित्रमनङ्गदोऽयम्॥
MSS_7332 ऋग्यजुःसामनामानस् त्रयो वेदास् त्रयी स्मृता। उभौ लोकाववाप्नोति त्रय्यां तिष्ठन् यथाविधि॥
MSS_7333 ऋजुतां नयतः स्मरामि ते शरमुत्सङ्गनिषण्णधन्वनः। मधुना सह सस्मितां कथां नयनोपान्तविलोकितं च यत्॥
MSS_7333A ऋजुता धन्वगुणयोर् अस्तु वस्तुस्वरूपतः। कार्यसिद्धौ प्रशस्येत वक्रतैव तयोः पुनः॥
MSS_7334 ऋजुत्वं च परित्यज्य कलां दर्शयतोऽर्चना। द्विजराजोऽनृजुत्वेन महेशेनापि मह्यते॥
MSS_7335 ऋजुत्वं त्यागिता शौर्यं सामान्यं सुखदुःखयोः। दाक्षिण्यं चानुरिक्तश्च सत्यता च सुहृद्गुणाः॥
MSS_7336 ऋजुत्वमौनश्रुतिपारगामिता यदीयमेतत् परमेव हिंसितुम्। अतीव विश्वासविधायि चेष्टितं बहुर्महानस्य स दाम्भिकः शरः॥
MSS_7337 ऋजुदृशः कथयन्ति पुराविदो मधुभिदं किल राहुशिरश्छिदम्। विरहिमूर्धभिदं निगदन्ति न क्व नु शशी यदि तज्जठरानलः॥
MSS_7338 ऋजुनयननिपातः कामतन्त्राभिघातस् तनुरपि तरलाक्ष्याः कस्य न स्यात् कटाक्षः। इति नमितमुखेन्दुं पश्यति प्राणनाथं जनसदसि विदग्धा पक्ष्मणामन्तरेण॥
MSS_7339 ऋजुना निधेहि चरणौ परिहर सखि निखिलनागराचारम्। इह डाकिनीति पल्ली- पतिः कटाक्षेऽपि दण्डयति॥
MSS_7340 ऋजु पश्यति यः सर्वं चक्षुषानुपिबन्निव। आसीनमपि तूष्णीकम् अनुरज्यन्ति तं प्रजाः॥
MSS_7341 ऋजुरेष पक्षवानिति काण्डे प्रीतिं खले च मा कार्षीः। प्रायेण त्यक्तगुणः फलेन हृदयं विदारयति॥
MSS_7342 ऋज्वायतां च विरलां च नतोन्नतां च सप्तर्षिवंशकुटिलां च निवर्तनेषु। निर्मुच्यमानभुजगोदरनिर्मलस्य सीमामिवाम्बरतलस्य विभज्यमानाम्॥
MSS_7343 ऋज्वायतां हि मुखतोरणलोलमालां भ्रष्टां क्षितौ त्वमवगच्छसि मूर्ख सर्पम्। मन्दानिलेन निशि या परिवर्तमाना किंचित् करोति भुजगस्य विचेष्टितानि॥
MSS_7344 ऋज्वी दृष्टिरनुल्बणं विहसितं मन्दं परिस्पन्दितं द्वेषो नर्मणि दूरतीर्थगमने यत्नो रतिर्लिङ्गिषु। यस्यास्त्यक्तसुखस्पृहं किल वपुः पीनाल्पलम्बस्तनी सक्षीरा विटचेटकैकमहिषी रण्डा शिवायास्तु वः॥
MSS_7345 ऋज्वी स्थिरा सुवृत्ता पाणिग्रहणोज्ज्वला सुवंशोत्था। संधारयति पतन्तं संप्रति गृहणीव यष्टिर्माम्॥
MSS_7346 ऋणं कृतं त्वदत्तं चेद् बाधतेऽत्र परत्र च। न नश्येद् दुष्कृतं तद्वद् भुक्तिं वा निष्कृतिं विना॥
MSS_7347 ऋणं मित्रान्न कर्तव्यं न देयं चापि मित्रके। प्रीतिच्छेदकरी ज्ञेया यस्माद् वै ऋणकर्तरी॥
MSS_7348 ऋणं याच्ञा च वृद्धत्वं जारचोरदरिद्रताः। रोगश्च भुक्तशेषश्चाप्य् अष्ट कष्टाः प्रकीर्तिताः॥
MSS_7349 ऋणकर्ता पिता शत्रुर् माता च व्यभिचारिणी। भार्या रूपवती शत्रुः पुत्रः शत्रुरपण्डितः॥
MSS_7350 ऋणत्रयं द्विजातीनां जन्मनः प्रभृति स्थितम्। ऋणान्तरभृतां पुंसां जीवनं जीवनं विना॥
MSS_7351 ऋणत्रयं निराकारि नूत्नं चाकारि येन नो। स एकः सुकृती लोकः सर्वत्र सुखमेधते॥
MSS_7352 ऋणत्रयमपाकर्तुं शास्त्राज्ञाभङ्गभीः पुरः। चतुर्थर्णनिराकारे प्रत्यक्षं नृपतेर्भयम्॥
MSS_7353 ऋणदाता च दैवज्ञः श्रोत्रियः सुजला नदी। यत्र ह्येते न विद्यन्ते न तत्र दिवसं वसेत्॥
MSS_7354 ऋणदैः स्वजनैः पुत्रैर् लब्धक्षामप्रतिग्रहः। नित्यमायास्यते येन कलिदानेन तेन किम्॥
MSS_7355 ऋणपापसमुद्धाराद् ऋणोद्धारो वरः स्मृतः। परलोके दहेत् पापम् ऋणाग्निरिह तत्र च॥
MSS_7356 ऋणप्रदाता वैद्यस्तु श्रोत्रियः सजला नदी। राजा यत्र न विद्यन्ते न कुर्यात् तत्र संस्थितिम्॥
MSS_7357 ऋणमाद्यं निराकृत्य निराकर्तुमृणान्तरम्। प्रतिष्ठा राजते यस्य गृहस्थाश्रम एव सः॥
MSS_7358 ऋणवच् चिरसंशोध्यं वचसा प्रतिपादितम्। यन् नित्ययाचनद्वेषं याच्यदानेन तेन किम्॥
MSS_7359 ऋणशेषं रोगशेषं शत्रुशेषं न रक्षयेत्। याचकाद्यैः प्रार्थितः सन् न तीक्ष्णं चोत्तरं वदेत्। तत्कार्यं तु समर्थश्चेत् कुर्याद् वा कारयीत च॥
MSS_7360 ऋणशेषोऽग्निशेषश्च व्याधिशेषस् तथैव च। पुनश्च वर्धते यस्मात् तस्माच्छेषं च कारयेत्॥
MSS_7361 ऋणशेषोऽग्निशेषश्च शत्रुशेषस् तथैव च। पुनः पुनर् विवर्धेत स्वल्पोऽप्यनिवारितः॥
MSS_7362 ऋणसंबन्धिनः सर्वे पुत्रदारं पशुस्तथा। ऋणक्षये क्षयं यान्ति का तत्र परिदेवना॥
MSS_7363 ऋणानि त्रीण्यपाकृत्य मनो मोक्षे निवेशयेत्। अनपाकृत्य मोक्षं तु सेवमानो व्रजत्यधः॥
MSS_7364 ऋणानुबन्धरूपेण पशुपत्नीसुतालयाः। ऋणक्षये क्षयं यान्ति का तत्र परिदेवना॥
MSS_7365 ऋणिकैः कलहैर्नित्यम् अच्छिन्नगणनागतेः। दानद्विषोऽनपत्यस्य मन्दाग्नेश्च धनेन किम्॥
MSS_7366 ऋणीकृता किं हरिणीभिरासीद् अस्याः सकाशान् नयनद्वयश्रीः। भूयोगुणेयं सकला बलाद् यत् ताभ्योऽनयालभ्यत बिभ्यतीभ्यः॥
MSS_7367 ऋतुमत्यां तु तिष्ठन्त्यां स्वेच्छादानं विधीयते। तस्मादुद्वाहयेन् नग्नां मनुः स्वायंभुवोऽब्रवीत्॥
MSS_7368 ऋतुर्मासद्वयेनैव षण्मासैरयनं स्मृतम्। अयनद्वितयं वर्षो देवानां वासरो निशा॥
MSS_7369 ऋतुर्व्यतीतः परिवर्तते पुनः क्षयं प्रयातः पुनरेति चन्द्रमाः। गतं गतं नैव तु संनिवर्तते जलं नदीनां च नृणां च यौवनम्॥
MSS_7370 ऋतुस्नातां तु यो भार्यां नैव गच्छति मूढधीः। घोरायां भ्रूणहत्यायां युज्यते नात्र संशयः॥
MSS_7371 ऋतुस्नाता पिबेन् नारी श्वेतकण्टारिकाजटाम्। पयसा पुत्रसंभूतिस् तस्याः संजायते ध्रुवम्॥
MSS_7372 ऋतेन जीवेदनृतेन जीवेन् मितेन जीवेत् प्रमितेन जीवेत्। सत्यानृताभ्यामथवापि जीवेत् श्ववृत्तिमेकां परिवर्जयेत् तु॥
MSS_7373 ऋते नियोगात् सामर्थ्यम् अवबोद्धुं न शक्यते। सहसा विनियोगो हि दोषवान् प्रतिभाति मे॥
MSS_7374 ऋते यदर्थं प्रणयाद् रक्ष्यते यच्च रक्षति। पूर्वोपचितसंबन्धं तन् मित्रं नित्यमुच्यते॥
MSS_7375 ऋते सेनाप्रणेतारं पृतना सुमहत्यपि। दीर्यते युद्धमासाद्य पिपीलिकपुटं यथा॥
MSS_7376 ऋत्विक्पुरोहिताचार्याः शिष्याः संबन्धिबान्धवाः। सर्वे पूज्याश्च मान्याश्च श्रुतवृत्तोपसंहिताः॥
MSS_7377 ऋद्धिमान् राक्षसो मूढश् चित्रम् नासौ यदुद्धतः। को वा हेतुरनार्याणां धर्म्ये वर्त्मनि वर्तितुम्॥
MSS_7378 ... ... ... ... ... ...। ऋद्धियुक्ता हि पुरुषा न सहन्ते परस्तवम्॥
MSS_7379 ऋषभोऽत्र गीयत इति श्रुत्वा स्वरपारगा वयं प्राप्ताः। को वेद गोष्ठमेतद् गोशान्तौ विहितबहुमानम्॥
MSS_7380 ऋषयश्चैव देवाश्च सत्यमेव हि मेनिरे। सत्यवादी हि लोकेऽस्मिन् परमं गच्छति क्षयम्॥
MSS_7381 ऋषयोऽप्युग्रतपसो दैवेनाभिप्रपीडिताः। उत्सृज्य नियमांस् तीव्रान् भ्रश्यन्ते काममन्युभिः॥
MSS_7382 ऋषयो मनवो देवा मनुपुत्रा महौजसः। कलाः सर्वे हरेरेव सप्रजापतयस् तथा॥
MSS_7383 ऋषयो राक्षसीमाहुर् वाचमुन्मत्तदृप्तयोः। सा योनिः सर्ववैराणां सा हि लोकस्य निरृतिः॥
MSS_7384 ऋषिरयमतिथिश्चेद् विष्टरः पाद्यमर्घ्यं तदनु च मधुपर्कः कल्प्यतां श्रोत्रियाय। अथ तु रिपुरकस्माद् द्वेष्टि नः पुत्रभाण्डं तदिह नयविहीने कार्मुकस्याधिकारः॥
MSS_7385 ऋषिसेना विना वेदम् अप्रिया सहगामिनी। देवसेना विना दात् न् अविष्णुः पृथिवीपतिः॥
MSS_7386 ऋषींश्च देवांश्च महासुरांश्च त्रैविद्यवृद्धांश्च वने मुनींश्च। कानापदो नोपनमन्ति लोके परावरज्ञास्तु न संभ्रमन्ति॥
MSS_7387 ऋषीणां च नदीनां च कुलानां च महात्मनाम्। प्रभवो नाधिगन्तव्यः स्त्रीणां दुश्चरितस्य च॥
MSS_7388 ऋषीणां परमं गुह्यम् इदं भरतसत्तम। तीर्थाभिगमनं पुण्यं यज्ञैरपि विशिष्यते॥
MSS_7389 ऋषेरस्याश्रमे पुण्ये शापसंत्रस्तमानसः। मुद्बोधतोऽपि प्रायोऽयं मृगात् सिंहः पलायते॥
MSS_7390 एकं काञ्चनभूधरं सुवलयं वासः सुधावारिधिं तारं तारकराजमण्डलमिदं संप्राप्य सत्कुण्डलम्। दूरस्थापि च तेन तेन सदृशं त्वां भूषणं चापरं स्त्री मानग्रहिलेव याचतितरां श्रीराम कीर्तिस्तव॥
MSS_7391 एकं चक्षुर्विवेको हि द्वितीयं सत्समागमः। तौ न स्तो यस्य स क्षिप्रं मोहकूपे पतेद् ध्रुवम्॥
MSS_7392 एकं चित्रमतीव दृष्टमिह यन्नालोकितं न श्रुतं किं कस्मै कथयामि कस्य मनसि स्याद् वा मम प्रत्ययः। एकस्मिन् कनकस्य दाम्नि सरसीमैलिन्दमत्तद्विप- ज्योत्स्नाचन्द्रचकोरचक्रचमरीवालाश् चमत्कुर्वते॥
MSS_7393 एकं जीवनमूलं चञ्चलमपि तापयन्तमपि सततम्। अन्तर्वहति वराकी सा त्वां नासेव निःश्वासम्॥
MSS_7394 एकं दन्तच्छदस्य स्फुरति जपवशादर्धमन्यत् प्रकोपाद् एकः पाणिः प्रणन्तुं शिरसि कृतपदः क्षेप्तुमन्यस् तमेव। एकं ध्यानान्निमीलत्यपरमविषहं वीक्षितुं चक्षुरित्थं तुल्यानिच्छापि वामा तनुरवतु स वो यस्य संध्यावसाने॥
MSS_7395 एकं दृष्ट्वा शतं दृष्ट्वा दृष्ट्वा पञ्चशतान्यपि। अतिलोभो न कर्तव्यश् चक्रं भ्रमति मस्तके॥
MSS_7395A एकं द्विजं च स्पृहणीयवाचं मत्तद्विरेफं च मधुः पुपोष। सतो गुणानप्यसतोऽपि दोषान् जात्या विहीनो न विवेक्तुमीष्टे॥
MSS_7396 एकं धाम शमीषु लीनमपरं सूर्योपलज्योतिषां व्याजादद्रिषु गूढमन्यदुदधौ संगुप्तमौर्वायते। त्वत्तेजस्तपनांशुमांसलसमुत्तापेन दुर्गं भयाद् वार्क्षं पार्वतमौदकं यदि ययुस्तेजांसि किं पार्थिवाः॥
MSS_7397 एकं ध्याननिमीलनान्मुकुलितप्रायं द्वितीयं पुनः पार्वत्या वदनाम्बुजस्तनभरे शृङ्गारभावालसम्। अन्यद् दूरविकृष्टचापमदनक्रोधानलोद्दीपितं शंभोर्भिन्नरसं समाधिसमये नेत्रत्रयं पातु वः॥
MSS_7398 एकं नाम जडात्मकस्य मुषितं लावण्यमिन्दोस् तया नेत्राभ्यामसितोत्पलस्य च रुचिः प्रायेण तन्नो मृषा। नो जानाति हृतामसौ पदगतिं मत्तो वराकः करी तन्वङ्ग्या विदतोऽपि यन्मम हृतं चेतस् तदत्यद्भुतम्॥
MSS_7399 एकं भूमिपतिः करोति सचिवं राज्ये प्रमाणं यदा तं मोहाच् श्रयते मदः स च मदालस्येन निर्विद्यते। निर्विण्णस्य पदं करोति हृदये तस्य स्वतन्त्रस्पृहा स्वातन्त्र्यस्पृहया ततः स नृपतेः प्राणानभिद्रुह्यति॥
MSS_7400 एकं महिषशिरःस्थितम् अपरं सानन्दसुरगणप्रणतम्। गिरिदुहितुः पदयुगलं शोणितमणिरागरञ्जितं जयति॥
MSS_7401 एकं मित्रं भजते मासेनेन्दुः स्वयं क्षयं गच्छन्। मित्रशतानि भजंस्त्वं प्रतिक्षणं वृद्धिमुपयासि॥
MSS_7402 एकं मित्रं भूपतिर्वा यतिर्वा एका भार्या सुन्दरी वा दरी वा। एकं शास्त्रं वेदमध्यात्मकं वा एको देवः केशवो वा जिनो वा॥
MSS_7403 एकं लिङ्गं प्रमदा- हृदयं विदधाति जर्जरं सहसा। तेषां षट्कं येषां अन्तर्गूढं न ते कथं पशवः॥
MSS_7404 एकं वदति मनो मम यामि न यामीति हृदयमपरं मे। हृदयद्वयमुचितं तव सुन्दरि हृतकान्तचित्तायाः॥
MSS_7405 एकं वस्तु द्विधा कर्तुं बहवः सन्ति धन्विनः। धन्वी स मार एवैको द्वयोरैक्यं करोति यः॥
MSS_7406 एकं वस्तु यदस्ति विश्वजनतानन्दप्रमोदात्मकं सत्यं तत्त्वमसीति वाक्यमखिलं त्वय्येव विश्राम्यति। त्वामाकर्ण्य न किंचिदन्यदवनीशृङ्गार भो मन्यते त्वय्याप्ते जनकादिकीर्तिजनके किं ज्ञानमीमांसया॥
MSS_7407 एकं वा कुपितप्रियाप्रणयिनीं कृत्वा मनोनिर्वृतिं तिष्ठामो निजचारुपीवरकुचक्रीडारसास्वादने। अन्यद् वा सुरसिन्धुसैकततटीदर्भाष्टकस्रस्तर- स्थाने ब्रह्मपदं समाहितधियो ध्यायन्त एवास्महे॥
MSS_7408 एकं विषरसो हन्ति शस्त्रेणैकश्च वध्यते। सराष्ट्रं सप्रजं हन्ति राजानं मन्त्रविस्रवः॥
MSS_7409 एकं वै सेवते नित्यम् अन्यं चेतसि रोचते। पुरुषाणामलाभेन नारी चैव पतिव्रता॥
MSS_7410 एकं संदिग्धयोस्तावद् भावि तत्रेष्टजन्मनि। हेतुमाहुः स्वमन्त्रादीन् असङ्गानन्यथा विटाः॥
MSS_7411 एकं सागरतीरनीरनिकरस्फाराञ्जलिक्षालितैः पुष्पैरच्युतपूजनं निजकरव्यापारसंपादितैः। नो चेन् मञ्जुलमालतीदललसत्खट्वार्चिते मन्दिरे कान्तातुङ्गनितम्बबिम्बसुरतक्रीडारसैः स्थीयते॥
MSS_7412 एकं सुते मृगारिणी बहून् सूते वृकी सुतान्। उत्तारः प्रलयं यान्ति नाद्यमानाः कथंचन॥
MSS_7413 एकं हन्यान् न वा हन्याद् इषुः क्षिप्तो धनुष्मता। प्राज्ञेन तु मतिः क्षिप्ता हन्याद् गर्भगतानपि॥
MSS_7414 एकं हन्यान् न वा हन्याद् इषुर्मुक्तो धनुष्मता। बुद्धिर्बुद्धिमतोत्सृष्टा हन्याद् राष्ट्रं सराजकम्॥
MSS_7415 एकं हन्यान् न वा हन्याद् इषुर्मुक्तो धनुष्मता। सराष्ट्रं सप्रजं हन्ति राजानं मन्त्रिनिश्चयः॥
MSS_7416 एकं हि चक्षुरमलं सहजो विवेको विद्वद्भिरेव सह संवसतिर्द्वितीयम्। एतद् द्वयं भुवि न यस्य स तत्त्वतोऽन्धस् तस्यापमार्गचलने वद कोऽपराधः॥
MSS_7417 एकः कर्णमहीपतिः प्रतिदिनं लक्षाधिका याचकाः कस्मै किं वितरिष्यतीति मनसा चिन्तां वृथा मा कृथाः। आस्ते किं प्रतियाचकं सुरतरुः प्रत्यम्बुजं किं रविश् चन्द्रः किं प्रतिकैरवं प्रतिलतागुल्मं किमम्भोधरः॥
MSS_7418 एकः कापुरुषो दीर्णो दारयेन् महतीं चमूम्। तं दीर्णमनु दीर्यन्ते योधाः शूरतमा अपि॥
MSS_7419 एकः कोऽपि महीधरो लघुतरो दोर्भ्यां धृतो लीलया तेन त्वं दिवि भूतले च विदितो गोवर्द्धनोद्धारकः। त्वां त्रैलोक्यवहं वहामि कुचयोरग्रे सदा पुष्पवत् तत् किं केशव जल्पितेन बहुना पुण्यैर्यशो लभ्यते॥
MSS_7420 एकः क्षमावतं दोषो द्वितीयो नोपलभ्यते। यदेनं क्षमया युक्तम् अशक्तं मन्यते जनः॥
MSS_7421 सोऽस्य दोषो न मन्तव्यः क्षमा हि परमं बलम्। क्षमा गुणो ह्यशक्तानां शक्तानां भूषणं क्षमा॥
MSS_7422 एकः खलोऽपि यदि नाम भवेत् सभायां व्यर्थीकरोति विदुषामखिलं प्रयासम्। एकापि पूर्णमुदरं मधुरैः पदार्थैर् आलोड्य रेचयति हन्त न मक्षिका किम्॥
MSS_7423 एकः पञ्चत्वमासाद्य जायते पुनरष्टधा। अहो वाणिज्यसंपत्तिः काशीपुरनिवासिनाम्॥
MSS_7424 एकः पथा न गन्तव्यं न सुप्तिं बाह्यमन्दिरे। जनवाक्यं न कर्तव्यं स्त्रीणामालोचनं विना॥
MSS_7425 एकः पापानि कुरुते फलं भुङ्क्ते महाजनः। भोक्तारो विप्रमुच्यन्ते कर्ता दोषेण लिप्यते॥
MSS_7426 एकः पालयते लोकम् एकः पालयते कुलम्। मज्जत्येको हि निरय एकः स्वर्गे महीयते॥
MSS_7427 एकः पुत्रो वरं विद्वान् बहुभिर्निर्गुणैस्तु किम्। एकस्तारयते वंशम् अन्ये संतापकारकाः॥
MSS_7428 एकः प्रजायते जन्तुर् एक एव प्रलीयते। एकोऽनुभुङ्क्ते सुकृतम् एक एव च दुष्कृतम्॥
MSS_7429 एकः प्रयात्युपरमं द्रविणं तदीयं हृत्वापरः प्रसभमुद्वहति प्रमोदम्। नो वेत्ति तत् स्वनिधने परकोशगामि धिग् वासनामसममोहकृतान्धकाराम्॥
MSS_7430 एकः शतं योधयति प्राकारस्थो धनुर्धरः। शतं दशसहस्राणि तस्माद् दुर्गं विधीयते॥
MSS_7431 एकः शत्रुर्न द्वितीयोऽस्ति शत्रुर् अज्ञानतुल्यः पुरुषस्य राजन्। येनावृतः कुरुते संप्रयुक्तो घोराणि कर्माणि सुदारुणानि॥
MSS_7432 एकः संग्रामरिङ्गत्तुरगखुररजोराजिभिर्नष्टदृष्टिर् दिग्यात्राजैत्रमत्तद्विरदभरनमद्भूमिभग्नस् तथान्यः। वीराः के नाम तस्मात् त्रिजगति न ययुः क्षीणतां काणकुब्ज- न्यायादेतेन मुक्तावभयमभजतां वासवो वासुकिश्च॥
MSS_7433 एकः संपन्नमश्नाति वस्ते वासश्च शोभनम्। योऽसंविभज्य भृत्येभ्यः को नृशंसतरस् ततः॥
MSS_7434 एकः संप्रति पाकशासनपुरीपीयूषसत्त्री पुरः पारक्यं तमसामसौ कुमुदिनीचैतन्यचिन्तामणिः। मानोच्चाटनकार्मणं मृगदृशां देवो नभोऽम्भोनिधौ पश्योदञ्चति पञ्चबाणवणिजो यात्रावहित्रं शशी॥
MSS_7435 एकः स एव जीवति स्वहृदयशून्योऽपि सहृदयो राहुः। यः सकललघिमकारणम् उदरं न बिभर्ति दुष्पूरम्॥
MSS_7436 एकः स एव तेजस्वी सैहिकेयः सुरद्विषाम्। शिरोमात्रावशेषेण जीयन्ते येन शत्रवः॥
MSS_7437 एकः स एव परिपालयताज्जगन्ति गौरीगिरीशचरितानुकृतिं दधानः। आभाति यो दशनशून्यमुखैकदेश- देहार्धहारितवधूक इवैकदन्तः॥
MSS_7438 एकः सकलजनानां हृदयेषु कृतास्पदो मदः शत्रुः। येनाविष्टशरीरो न शृणोति न पश्यति स्तब्धः॥
MSS_7439 एकः सखा प्रियो भूय उपकारी गुणान्वितः। हन्तव्यः स्त्रीनिमित्तेन कष्टमापतितं मम॥
MSS_7440 एकः स व्यसनी पुमानचरमैर्निःश्वासवातैः समं हा मे सा दयितेति यस्य वदतः प्राणाः समं निर्गताः। अन्ये तु व्यसनं क्षिपन्ति पशवः कान्तावियोगोद्भवैश् चिन्ताग्लानिविषाददैन्यजनितैर्बाष्पैरनाहारिणः॥
MSS_7441 एकः सुधांशुर्न कथंचन स्यात् तृप्तिक्षमस्त्वन्नयनद्वयस्य। त्वल्लोचनासेचनकस्तदस्तु नलास्यशीतद्युतिसद्वितीयः॥
MSS_7442 एकः स्तनस्तुङ्गतरः परस्य वार्तामिव प्रष्टुमगान् मुखाग्रम्। यस्याः प्रियार्धस्थितिमुद्वहन्त्याः सा पातु वः पर्वतराजपुत्री॥
MSS_7443 एकः स्थितोऽन्तः प्राप्तोऽन्यः परस्याद्यैव दुर्ग्रहः। किं करोमीति जननीं पृच्छन्तीष्वपरासु च॥
MSS_7444 एकः स्वादु न भुञ्जीत एकश्चार्थान् न चिन्तयेत्। एको न गच्छेदध्वानं नैकः सुप्तेषु जागृयात्॥
MSS_7445 एक एव खगो मानी वने वसति चातकः। पिपासितो वा म्रियते याचते वा पुरंदरम्॥
MSS_7446 एक एव खगो मानी सुखं जीवति चातकः। अर्थित्वं याति शक्रस्य न नीचमुपसर्पति॥
MSS_7447 एक एव चरेद् धर्मं नास्ति धर्मे सहायता। केवलं विधिमासाद्य सहायः किं करिष्यति॥
MSS_7448 एक एव दमे दोषो द्वितीयो नोपपद्यते। यदेनं क्षमया युक्तम् अशक्तं मन्यते जनः॥
MSS_7449 एतस्य तु महाप्राज्ञ दोषस्य सुमहान् गुणः। क्षमायां विपुला लोकाः सुलभा हि सहिष्णुना॥
MSS_7450 एक एव न भुञ्जीयाद् यदिच्छेच् शुभमात्मनः। द्वित्रिभिर्बन्धुभिः सार्धं भोजनं कारयेन् नरः॥
MSS_7451 एक एव पदार्थस्तु त्रिधा भवति वीक्षितः। कुणपं कमिनी मांसं योगिभिः कामिभिः श्वभिः॥
MSS_7452 एक एव परो ह्यात्मा सर्वेषामपि देहिनाम्। नानेव गृह्यते मूढैर् यथा ज्योतिर्यथा नभः॥
MSS_7453 एक एव महान् दोषो भवतां विमले कुले। लुम्पन्ति पूर्वजां कीर्तिं जाता जाता गुणाधिकाः॥
MSS_7454 एक एव लघुर्यत्र आदितालः स कथ्यते। विनोदे रासकस् तेन श्रोत् णां च सुखावहः॥
MSS_7455 एक एव सुहृद् धर्मो निधनेऽप्यनुयाति यः। शरीरेण समं नाशं सर्वमन्यद् हि गच्छति॥
MSS_7456 एक एव हितार्थाय तेजस्वी पार्थिवो भुवः। युगान्त इव भास्वन्तो बहवोऽत्र विपत्तये॥
MSS_7457 एक एव हि भूतात्मा भूते भूते व्यवस्थितः। एकधा बहुधा चैव दृश्यते जलचन्द्रवत्॥
MSS_7458 एक एव हि वन्ध्यायाः शोको भवति मानसः। अप्रजास्मीति संतापो न ह्यन्यः पुत्र विद्यते॥
MSS_7459 एक एवोपहारस्तु संधिरेतन्मतं हि नः। उपहारस्य भेदास्तु सर्वेऽन्ये मैत्रवर्जिताः॥
MSS_7460 एककार्यनियोगेऽपि नानयोस् तुल्यशीलता। विवाहे च चितायां च यथा हुतभुजोर्द्वयोः॥
MSS_7461 एकक्षितिभृदुत्पन्नाः सच्छिद्राः कण्टकोल्बणाः। मिथः संघर्षणाद् वंशा दह्यन्ते साधुशाखिभिः॥
MSS_7462 एकगर्भोषिताः स्निग्धा मूर्ध्ना सत्कृत्य धारिताः। केशा अपि विरज्यन्ते जरया किमुताङ्गनाः॥
MSS_7463 एकगुणा भवति तिथिश् चतुर्गुणं भवति नक्षत्रम्। चतुःषष्टिगुणं लग्नम् एष ज्योतिषतन्त्रसिद्धान्तः॥
MSS_7464 एकचक्रो रथो यन्ता विकलो विषमा हयाः। आक्रामत्येव तेजस्वी तथाप्यर्को नभस्तलम्॥
MSS_7465 एकचक्षुर्न काकोऽयं बिलमिच्छन्न पन्नगः। क्षीयते वर्धते चैव न समुद्रो न चन्द्रमाः॥
MSS_7466 एकचित्तो लभेत् सिद्धिं द्विधाचित्तो विनश्यति। स्कन्धावारं हि गच्छन्तम् इषुकारो न पश्यति॥
MSS_7467 एकच्छत्त्रं क्षितितलमिदं भुञ्जते यन् नरेन्द्राः स्वर्गास्थाने मुदितमनसो यद् रमन्ते मुनीन्द्राः। यन् निर्वाणे निरुपमसुखं मर्त्यमुख्या लभन्ते दानस्यायं स्फुरति महिमा केवलस्यामलस्य॥
MSS_7468 एकच्छागं द्विरावेयं त्रिगवं पञ्चमाहिषम्। षडश्वं सप्तमातङ्गं शक्रस्यापि श्रियं हरेत्॥
MSS_7469 एकतः क्रतवः सर्वे समग्रवरदक्षिणाः। एकतो भयभीतस्य प्राणिनः प्राणरक्षणम्॥
MSS_7470 एकतः प्रणयपीडनं मुधा मानधारणरसादरोऽन्यतः। रक्षती द्वयमिदं मनस्विनी निर्वृणोतु कथमत्र जन्मनि॥
MSS_7471 एकतः सकला विद्या चातुर्यं पुनरेकतः। चातुर्येण विनाकृत्य सकला विकला कला॥
MSS_7472 एकतः सर्वपापानि मद्यपानं तथैकतः। एकतः सर्वदानानि ब्रह्मचर्यं तथैकतः॥
MSS_7473 एकतश्चतुरो वेदाः साङ्गोपाङ्गाः सविस्तराः। स्वाधीनास्ते नरश्रेष्ठ सत्यमेकं किलैकतः॥
MSS_7474 एकतश्चतुरो वेदा ब्रह्मचर्यं तथैकतः। एकतः सर्वपापानि मद्यपानं तथैकतः॥
MSS_7475 एकतश्च सुरसुन्दरीजनः श्रीः प्रतीच्छति युयुत्सुमन्यतः। पाप्मना सह पलायतोऽयशश् चैकतः कुलकलङ्ककारणम्॥
MSS_7476 एकतामिव गतस्य विवेकः कस्यचिन् न महतोऽप्युपलेभे। भास्वता निदधिरे भुवनानाम् आत्मनीव पतितेन विशेषाः॥
MSS_7477 एकतो दिवसान् बाला गणयत्येकतोऽन्तकः। न विद्मः प्रथमं कस्य यास्यामो वयमन्तिकम्॥
MSS_7478 एकतोऽपरितोषश्चेद् अन्यमन्यं महीभुजम्। निदाघपान्थवच्छायाम् अन्यामन्यामुपाश्रयेत्॥
MSS_7478A एकतोऽपि भुवि भूरिशोऽभवन् दीपकादहह पश्य दीपकाः। अन्धकारनिधनाय भानुमन्- मुक्तदिव्यविशिखादिवेषवः॥
MSS_7479 एकतोऽभ्युदितमिन्दुमण्डलं स्मेरमास्यमसितभ्रुवोऽन्यतः। चञ्चुकोरकपुटीं चकोरिका चालयत्युभयतोऽपि धावति॥
MSS_7480 एकतो मातृवात्सल्यं परतो गुणकोटयः। अनयोः समतां वक्तुं नालं ब्रह्मादयः सुराः॥
MSS_7481 एकतो वा कुलं कृत्स्नम् आत्मा वा कुलवर्धन। न समं सर्वमेवेति बुधानामेष निश्चयः॥
MSS_7482 एकतोव्याधिदुर्भिक्षप्रमुखा विपदोऽखिलाः। प्रजानामेकतस्त्वेका लुब्धता वसुधापतेः॥
MSS_7483 एकत्र कौलव्रतभङ्गशङ्का विदग्धताभङ्गभयं परत्र। इत्याकुलानां कुलकामिनीनां गतागतैरेव गता त्रियामा॥
MSS_7484 एकत्र नास्य रतिरित्यवधूयमानः कोपादिव श्वसनकम्पविघूर्णितायाः। रक्तच्छदं मधुसुगन्धि सरोरुहिण्या भृङ्गश् चुचुम्ब कमलाननमादरेण॥
MSS_7485 एकत्र प्रपठन्ति साम च यजुश्चान्यत्र वेदान्तरं हिंस्राश्चापि मृगायिताश्च परतो यागोत्थधूमः शिवः। आतिथ्यादिविधिः परत्र विधिवत् पाद्यादिनापाद्यते नानाशास्त्रविवेचनं च वटुभिः संतन्यते सङ्गतैः॥
MSS_7486 एकत्र प्राकृतैः साम्यम् अन्यत्र परतन्त्रता। शुकस्य परितोषाय न वनं न च पत्तनम्॥
MSS_7487 एकत्र मधुनो बिन्दौ भक्षतेऽसंख्यदेहिनः। यो हि न स्यात् कृपा तस्य तस्मान् मधु न भक्षयेत्॥
MSS_7488 एकत्र वासादवसानभाजस् ताम्बूललक्ष्म्या इव संस्मरन्ती। वक्त्रेषु यद्वैरिविलासिनीनां हासप्रभा तानवमाससाद॥
MSS_7489 एकत्र सार्थे व्रजतां बहूनां तुल्येऽपि जाते शकुने फलानि। नानाप्रकाराणि भवन्ति येन तं हंसचारं प्रविचारयामः॥
MSS_7490 एकत्र स्फटिकतटांशुभिन्ननीरा नीलाश्मद्युतिभिदुराम्भसोऽपरत्र। कालिन्दीजलजनितश्रियः श्रयन्ते वैदग्धीमिह सरितः सुरापगायाः॥
MSS_7491 एकत्राददते जलं जलधरव्यूहाः परत्राप्यमी दीप्यद्दिक्करिणः परत्र वडवावक्त्रोद्गता वह्नयः। एतावत् सततव्ययेऽपि सुतरामाश्चर्यमम्भोनिधेस् ता एव स्थितयः स एव महिमा सैवास्य गम्भीरता॥
MSS_7492 एकत्रापि हते जन्तौ पापं भवति दारुणम्। न सूक्ष्मानेकजन्तूनां घातिनो मधुपस्य किम्॥
MSS_7493 एकत्रासनसङ्गतिः परिहृता प्रत्युद्गमाद् दूरतस् ताम्बूलानयनच्छलेन रभसाश्लेषोऽपि संविघ्नितः। आलापोऽपि न मिश्रितः परिजनं व्यापारयन्त्यान्तिके कान्तं प्रत्युपचारतश्चतुरया कोपः कृतार्थीकृतः॥
MSS_7494 एकत्रासनसङ्गते प्रियतमे पश्चादुपेत्यादराद् एकस्या नयने पिधाय महतः क्रीडानुबन्धच्छलात्। तिर्यग्वक्रितकन्धरः सपुलकस्वेदोद्गमानन्दिनीम् अन्तर्हासलसत्कपोलफलकां धूर्तोऽपरां चुम्बति॥
MSS_7496 एकत्वं न रसैः कयोः समजनि स्त्रीपुंसयोः प्रावृषि प्राप्तौ यद्रसनिर्भराविह धराकाशौ चिरादेकताम्। योषित्सङ्गमगूढसर्वतरुणः कालोऽयमालोक्यते छन्नः क्वापि दिवा युवापि निशया क्रोडीकृतः क्रीडति॥
MSS_7497 एकदन्तं त्रिनयनं ज्वालानलसमप्रभम्। गणाध्यक्षं गजमुखं प्रणमामि विनायकम्॥
MSS_7498 एकदन्तद्युतिसितः शंभोः सूनुः श्रियेऽस्तु वः। विद्याकन्द इवोद्भिन्ननवाङ्कुरमनोहरः॥
MSS_7499 एकदा न विगृह्णीयाद् बहून् राजाभिघातिनः। सदर्पोऽप्युरगः कीटैर् बहुभिर्नाश्यते ध्रुवम्॥
MSS_7500 एकदेशमुपाध्याय ऋत्विग् यज्ञकृदुच्यते। एते मान्या यथापूर्वम् एभ्यो माता गरीयसी॥
MSS_7501 एकद्विकरणे हेतू महापातकपञ्चके। न तृणे मन्यते कोपकामौ यः पञ्च कारयन्॥
MSS_7502 एकद्वित्रिकलाक्रमेण शशिनं गृह्णन्विमुञ्चन्नयं यच् चण्डद्युतिरातनोति भगवानद्यापि चान्द्रायणम्। देवैतद् भवदीयभास्वरभुजस्तम्भप्रतापानल- स्पर्धायै क्रमभुक्तलाञ्छनपशोर्नैतत् पुनः सेत्स्यति॥
MSS_7503 एकद्विप्रभृतिक्रमेण गणनामेषामिवास्तं यतां कुर्वाणा समकोचयद् दशशतान्यम्भोजसंवर्तिकाः। भूयोऽपि क्रमशः प्रसारयति ताः संप्रत्यमूनुद्यतः संख्यातुं सकुतूहलेव नलिनी भानोः सहस्रं करान्॥
MSS_7504 एकद्वेषु रसालशाखिषु मनागुन्मीलितं कुड्मलैः कर्णाकर्णिकया मिथः कथममी घूर्णन्ति विश्वेऽध्वगाः। द्वित्रैः क्वापि किल श्रुताश्रुतमपि स्पष्टान्यपुष्टारुतं विष्वङ्मूर्छति दुःसहो विरहिणीगेहेषु हाहारवः॥
MSS_7505 एकद्वैः किमभावि सूरिभिरथ द्वित्राणि मित्राणि किं व्यापन्नानि गताश्च किं त्रिचतुरा घोरा महाव्याधयः। सप्ताष्टैरलमिष्टमेतदपि नश्चेतः क्षणान् पञ्चषान् स्वात्मन्येव रमस्व तेजसि गते कालेऽथवा सर्वतः॥
MSS_7506 एकद्वैर्दिवसैर्भविष्यति मनाग् दोरन्तरं दन्तुरं द्वित्रैरेव दिनैश्च लोचनपथं रोमावली यास्यति। किं चाभूदिव वासरैस्त्रिचतुरैश्चाञ्चल्यमस्या दृशोस् तज्जेतुं जगतीमनङ्ग किमतीवायासमालंबसे॥
MSS_7507 एकद्वैर्मधुबिन्दुभिर्मधुलिहः स्यादेव कुक्षिम्भरिः कस्मिन् वा कुसुमे भवन्ति सुलभा तेऽमी पुनः पञ्चषाः। कालः कोऽपि स तादृशः परिणतो येनैकतृष्णाकुलो यद्यत् पुष्पमुपागमत् कृपणवत् तेनास्य मा कुञ्चितम्॥
MSS_7508 एकधातुर्द्विखण्डः स्याद् यत्रोद्ग्राहस्ततः परम्। तृतीयं किंचिदुच्चं स्यात् खण्डं गमकशोभनम्॥
MSS_7509 एकनिभा यत्र मही तृणतरुवल्मीकगुल्मपरिहीना। तस्यां यत्र विकारो भवति धरित्र्यां जलं तत्र॥
MSS_7510 एकन्तु लोकवेदेभ्यः सारमाकृष्य कथ्यते। प्राणात्ययेऽपि न त्याज्यो न्याय्यो धर्मश्लथः पथः॥
MSS_7511 एकपङ्क्त्युपविष्टानां विप्राणां सहभोजने। यद्येकोऽपि त्यजेदन्नं सर्वैरुच्छिष्टभोजनम्॥
MSS_7512 एकपत्नीसमासक्तैर् भवद्भिः संहतैर्मिथः। स्थातव्यमप्रसादेन भेदमूलं हि योषितः॥
MSS_7513 एकपुंसा न गन्तव्यं काकसर्पस्य कारणात्। कर्कटस्य प्रसादेन ब्राह्मणो जीवितो यथा॥
MSS_7514 एकपुच्छश् चतुष्पादः ककुद्मान् लम्बकम्बलः। गोरपत्यं बलीवर्दो घासमत्ति सुखेन सः॥
MSS_7515 एकप्रियाचरणपद्मपरीष्टिजात- क्लेशस्य मे हृदयमुत्तरलीचकार। उद्भिन्ननिर्भरमनोभवभावमुग्ध- नानाङ्गनावदनचन्द्रमसां दिदृक्षा॥
MSS_7516 एकभवे रिपुपन्नगदुःखं जन्मशतेषु मनोभवदुःखम्। चारुधियेति विचिन्त्य महान्तः कामरिपुं क्षणतः क्षपयन्ति॥
MSS_7516A एकभुक्तं सदारोग्यं द्विभुक्तं बलवर्द्धनम्। त्रिभुक्तेर्व्याधिपीडा स्याच् चतुर्भुक्तेर्मृतिर्ध्रुवम्॥
MSS_7517 एकमपि क्षणं लब्ध्वा सम्यक्त्वं यो विमुञ्चति। संसारार्णवमुत्तीर्य लभते सोऽपि निर्वृतिम्॥
MSS_7518 एकमपि सतां सुकृतं विकसति तैलं यथा जले न्यस्तम्। असतामुपकारशतं संकुचति सुशीतले घृतवत्॥
MSS_7519 एकमप्यक्षरं यस्तु गुरुः शिष्यं प्रबोधयेत्। पृथिव्यां नास्ति तद् द्रव्यं यद् दत्वा सोऽनृणी भवेत्॥
MSS_7520 एकमप्यत्र यो बिन्दुं भक्षयेन् मधुनो नरः। सोऽपि दुःखवृषाकीर्णे पतते भवसागरे॥
MSS_7521 एकमस्य परमेकमुद्यमं निस्त्रपत्वमपरस्य वस्तुनः। नित्यमुष्णमहसा निरस्यते नित्यमन्धतमसं प्रधावति॥
MSS_7522 एकमात्रो लघुः प्रोक्तो द्विमात्रश्च गुरुः स्मृतः। प्लुतस् त्रिमात्रको ज्ञेयो द्रुतः स्यादर्धमात्रकः॥
MSS_7523 एकमाशीविषो हन्ति शस्त्रेणैकश्च वध्यते। हन्ति विप्रः सराष्ट्राणि पुराण्यपि हि कोपितः॥
MSS_7524 एकमुत्कण्ठया व्याप्तम् अन्यद् दयितया हृतम्। चैतन्यमपरं धत्ते कियन्ति हृदयानि मे॥
MSS_7525 एकमेव गुणं प्राप्य नम्रतामगमद् धनुः। तवाशेषगुणा राज्ञः स्तब्धतेति सुविस्मयः॥
MSS_7526 एकमेव तु शूद्रस्य प्रभुः कर्म समादिशत्। एतेषामेव वर्णानां शुश्रूषामनसूयया॥
MSS_7527 एकमेव दहत्यग्निर् नरं दुरुपसर्पिणम्। कुलं दहति राजाग्निः सपशुद्रव्यसंचयम्॥
MSS_7528 एकमेव पुरस्कृत्य दश जीवन्ति मानवाः। विना तेन न शोभन्ते यथा संख्याङ्कबिन्दवः॥
MSS_7529 एकमेव बलिं बद्ध्वा जगाम हरिरुन्नतिम्। अस्यास्त्रिबलिबन्धेन सैव मध्यस्य नम्रता॥
MSS_7530 एकमेव हि दारिद्र्यं क्लिश्नाति सकलं जगत्। तमहं शाब्दिकं वन्दे यश्चकार नपुंसकम्॥
MSS_7531 एकमेवाक्षि वामाक्षि रञ्जयाञ्जनलेखया। जायतामैन्दवे बिम्बे खञ्जनाम्बुजसंगमः॥
MSS_7532 एकमेवाद्वितीयं तद् यद् राजन् नावबुध्यसे। सत्यं स्वर्गस्य सोपानं पारावारस्य नौरिव॥
MSS_7533 एकया द्वे विनिश्चित्य त्रींश्चतुर्भिर्वशे कुरु। पञ्च जित्वा विदित्वा षट् सप्त हित्वा सुखी भव॥
MSS_7534 एकयापि कलया विशुद्धया योऽपि कोऽपि भजते गिरीशताम्। भूयसीरपि कलाः कलङ्किताः प्राप्य कश्चिदपचीयते शनैः॥
MSS_7535 एकयैव गुरोर्दृष्ट्या द्वाभ्यां वापि लभेत यत्। न तत् तिसृभिरष्टाभिः सहस्रेणापि कस्यचित्॥
MSS_7536 एकरद द्वैमातुर निस्त्रिगुण चतुर्भुजोऽपि पञ्चकर। जय षण्मुखनुत सप्त- च्छदगन्धिमदाष्टतनुतनय॥
MSS_7537 एकवर्णं यथा दुग्धं बहुवर्णासु धेनुषु। तथा धर्मस्य वैचित्र्ये तत्त्वमेकं परं पुनः॥
MSS_7538 एकवर्णमिदं पूर्वं विश्वमासीद् युधिष्ठिर। कर्मक्रियाविभेदेन चातुर्वर्ण्यं प्रतिष्ठितम्॥
MSS_7539 एकवर्णो भवेद् यस्तु लक्षणैकेन संयुतः। स खड्गराजो नृपतेर् विज्ञेयः शुभकारकः॥
MSS_7540 एकवापीजलं पश्य इक्षौ मधुरतां व्रजेत्। निम्बे कटुकतां याति पात्रापात्राय भोजनम्॥
MSS_7541 एकवापीभवं तोयं पात्रापात्रविशेषतः। आम्रे मधुरतामेति निम्बे कटुकतामपि॥
MSS_7542 एकविंशतिरादिष्टाः नरकाः शास्त्रपारगैः। गर्भवाससमीपे ते कलां नार्हन्ति षोडशीम्॥
MSS_7543 एकविंशतिवर्णाङ्घ्रिर् भवेच् शृङ्गारके रसे। कामदोऽभीष्टदः पुसां ताले तुरगलीलके॥ ... ... ... ... ... ...॥
MSS_7544 एकविंशतिवारेण कुक्कुटस्यासृजोक्षितम्। तत्क्षणाद् दाडिमीबीजं वर्धते फलति ध्रुवम्॥
MSS_7545 एकविंशतिसंजप्तं जलं मन्त्रेण पाययेत्। यदा वान्तिस् तदा मृत्युर् न वान्तिर्जीवति ध्रुवम्॥
MSS_7546 एकविद्याप्रधानोऽपि बहुज्ञानी भवेन् नरः। सुभाषितानि शिक्षेत यानि शास्त्रोद्धृतानि वै॥
MSS_7547 एकवृक्षसमारूढा नानावर्णा विहंगमाः। प्रातर्दश दिशो यान्ति का तत्र परिदेवना॥
MSS_7548 एकवृक्षे यथा रात्रौ नानापक्षिसमागमः। प्रातर्दश दिशो यान्ति तद्वद् भूतसमागमः॥
MSS_7549 एकवेशाश्रयाज् जातेर् वर्णस्यापि प्रगोपनम्। यथा हस्तिपदेऽन्येषां लीयन्ते चरणा अपि॥
MSS_7550 एकशक्तिप्रहारेण म्रियतेऽश्वो नरोऽपि हि। सहेन् महाप्रहाराणां शतं युद्धेषु वारणः॥
MSS_7551 एकशीलवयोविद्याजातिव्यसनवृत्तयः। साहचर्ये भवेन् मित्रम् एभिर्यदि तु सार्जवैः॥
MSS_7552 एकश्चेत् पूर्वपुरुषः कुले यश्च बहुश्रुतः। अपरः पापकृन्मूर्खः कुलं कस्यानुवर्तते॥
MSS_7553 एकसार्थप्रयातानां सर्वेषां तत्र गामिनाम्। यस्य कालः प्रयात्यग्रे तत्र का परिदेवना॥
MSS_7554 एकसुकृतेन दुष्कृत- शतानि ये नाशयन्ति ते सेव्याः। न त्वेकदोषजनितो येषां कोपः कृतशतघ्नः॥
MSS_7555 एकस्तपो द्विरध्यायी त्रिभिर्गीतं चतुः पथम्। सप्त पञ्च कृषीणां च सङ्ग्रामो बहुभिर्जनैः॥
MSS_7557 एकस्त्रिधा हृदि सदा वससि स्म चित्रं यो विद्विषां च विदुषां च मृगीदृशां च। तापं च संमदरसं च रतिं च तन्वन् शौर्योष्मणा च विनयेन च लीलया च॥
MSS_7557A एकस्त्रेधा नयसुनिपुणैर्योगिभिः सेवकैर्वा निर्बाधं यः सपदि विदितो भाति सर्वस्वरूपः। सोऽयं नन्दव्रजमुपगतः साकमाभीरवृन्दैर् वृन्दारण्ये विहरति परानन्दभूतिर्मुकुन्दः॥
MSS_7558 एकस्त्वं गहनेऽस्मिन् कोकिल न कलं कदाचिदपि कुर्याः। साजात्यशङ्कयामी न त्वां निघ्नन्ति निर्दयाः काकाः॥
MSS_7559 एकस्त्वं मरुभूरुहेन्द्र विततैः शाखाशतैरञ्चितः पुष्प्यत्पुष्पफलान्वितैरमृदितैर् जीव्याः सहस्रं समाः। अश्रान्तं श्रमरुग्णपान्थजनतासर्वार्थनिर्वाहणं कस्त्वां सात्त्विकमन्तरेण भुवनं निर्मातु धर्माशयः॥
MSS_7560 एकस्त्वमावहसि जन्मनि संक्षये च भोक्तुं स्वयं स्वकृतकर्मफलानुबन्धम्। अन्यो न जातु सुखदुःखविधौ सहायः स्वाजीवनाय मिलितं विटपेटकं ते॥
MSS_7561 एकस्थं जीवितेशे त्वयि सकलजगत्सारमालोकयामः श्यामे चक्षुस्तवास्मिन् वपुषि निविशते नाल्पपुण्यस्य पुंसः। कस्यान्यत्रामृतेऽस्मिन् रतिरतिविपुला दृष्टिरेवामृतं ते दैत्यैरित्युच्यमानो मुनिभिरपि हरिः स्त्रैणरूपोऽवताद् वः॥
MSS_7562 एकस्माद् वृक्षाद् यज्ञपात्राणि राजन् स्रुक् च द्रोणी वोढनी पीडनी च। एतद् राजन् ब्रुवतो मे निबोध एकस्मात् पुरुषाज् जायतेऽसच्च सच्च॥
MSS_7563 एकस्मिञ् जनिरावयोः समजनि स्वच्छे सरोवारिणि भ्रातः काचिदिहैव कानिचिदहान्यत्र व्यतीतानि नौ। लब्धं तामरस त्वया मृगदृशां लीलावतंसास्पदं शैवालं विलुठामि पामरवधूपादाहते पाथसि॥
MSS_7564 एकस्मिञ् शयने पराङ्गुखतया वीतोत्तरं ताम्यतोर् अन्योन्यस्य हृदि स्थितेऽप्यनुनये संरक्षतोर्गौरवम्। दम्पत्योः शनकैरपाङ्गवलनान् मिश्रीभवच्चक्षुषोर् भग्नो मानकलिः सहासरभसव्यावृत्तकण्ठग्रहः॥
MSS_7565 एकस्मिञ् शयने विपक्षरमणीनामग्रहे मुग्धया सद्यःकोपपराङ्मुखग्लपितया चाटूनि कुर्वन्नपि। आवेगादवधीरितः प्रियतमस् तूष्णीं स्थितस् तत्क्षणं मा भूत् सुप्त इवेत्यमन्दवलितग्रीवं पुनर्वीक्षितः॥
MSS_7566 एकस्मिञ् शयने सरोरुहदृशोर्विज्ञाय निद्रां तयोर् एकां पल्लवितावगुण्ठनपटामुत्कन्धरो दृष्टवान्। अन्यस्याः सविधं समेत्य निभृतव्यालोलहस्ताङ्गुलि- व्यापारैर्वसनाञ्चलं चपलयन् स्वापच्युतिं क्लिप्तवान्॥
MSS_7567 एकस्मिन् दिवसे मया विचरता प्राप्तः कथंचिन् मणिर् मूल्यं यस्य न विद्यते भवति चेत् पृथ्वी समस्ता ततः। सोऽयं दैववशादभूदतितरां काचोपमः साम्प्रतं किं कुर्मः कमुपास्महे क्व स सुहृद् यस्यैतदावेद्यते॥
MSS_7568 एकस्मिन्नप्यतिक्रान्ते दिने धर्मविवर्जिते। दस्युभिर्मुषितस्येव हृदयं दह्यते चिरम्॥
MSS_7569 एकस्मिन् नयने भृशं तपति यः काले स दाहक्रमो येनातन्यत यत्प्रकाशसमये नैशं पदं दुर्लभम्। सव्योमावयवस्य यस्य विदिता लोके प्रकाशस्थितिः श्रीसूर्यः क्षणसेवितोऽपि हि महादेवः स नस्त्रायताम्॥
MSS_7570 एकस्मिन्नेव जायेते कुले क्लीबमहारथौ। फलाफलवती शाखे यथैकस्मिन् वनस्पतौ॥
MSS_7571 एकस्मिन् मलयाचले बहुविधैः किं तैरकिंचित्करैः काकोलूककपोतकोकिलकुलैरेकोऽपि पार्श्वस्थितः। केकी कूजति चेत् तदा विघटितव्यालावलीबन्धनः सेव्यः स्यादिह सर्वलोकमनसामानन्दनश् चन्दनः॥
MSS_7572 एकस्मिन् यत्र निधनं प्रापिते दुष्टकारिणि। बहूनां भवति क्षेमं तस्य पुण्यप्रदो वधः॥
MSS_7573 एकस्मिन् विजिते चित्ते विजितं सकलं जगत्। अजिते तु पुनस्तस्मिन् न पुत्रोऽपि विनिर्जितः॥
MSS_7574 एकस्मिन् विनिपातितेऽपि शिरसि क्रोधोपशान्तिः कुतः किंतु स्वानुनयाय मूर्धनिधनं दृष्टं न यत्रारिणा। त्वत्तो मूर्धबहुत्वतः फलमिदं सम्यङ् मया लभ्यते छिन्नं छिन्नमवेक्ष्य राक्षसपते स्वं दुर्नयं ज्ञास्यसि॥
MSS_7575 एकस्मै पूर्णमन्यस्मै कृशं तुल्यगुणोदये। भेदाद् यदर्पितं रागद्वेषदानेन तेन किम्॥
MSS_7576 एकस्य कर्म संवीक्ष्य करोत्यन्योऽपि गर्हितम्। गतानुगतिको लोको न लोकः पारमार्थिकः॥
MSS_7577 एकस्य जन्मनोऽर्थे मूढाः कुर्वन्ति यानि पापानि। जनयन्ति तानि दुःखं तेषां जन्मान्तरसहस्रम्॥
MSS_7578 एकस्य तस्य मन्ये धन्यामभ्युन्नतिं जलधरस्य। विश्वं सशैलकाननम् आननमालोकते यस्य॥
MSS_7579 एकस्य दुःखस्य न यावदन्तं गच्छाम्यहं पारमिवार्णवस्य। तावद् द्वितीयं समुपस्थितं मे छिद्रेष्वनर्था बहुलीभवन्ति॥
MSS_7580 एकस्य विश्वपापेन तापेऽनन्ते निमज्जतः। कः श्रौतस्यात्मनो भीरो भारः स्याद् दुरितेन ते॥
MSS_7581 एकस्य सृष्टिः परमेश्वरस्य भिन्ना चतुर्धा विनियोगकाले। भोगे भवानी समरेषु दुर्गा कोपेषु काली पुरुषेषु विष्णुः॥
MSS_7582 एकस्य हि प्रसादेन कृत्स्नो लोकः प्रसीदति। व्याकुलेनाकुलः सर्वो भवतीति विनिश्चयः॥
MSS_7583 एकस्यापि न यः शक्तो मनसः सन्निबर्हणे। महीं सागरपर्यन्तां कथं नु स विजेष्यते॥
MSS_7584 एकस्यापि मनोभुवस्तदबलापाङ्गैर्जगन्निर्जये कामं निह्नुतसर्वविस्मयरसव्यक्तिप्रकारा वयम्। यस्त्वेनं सबलं च जेतुमभितस्तत्कम्पमात्रं भ्रुवोर् नारेभे सुगतस्तु तद्गुणकथा स्तम्भाय नः केवलम्॥
MSS_7585 एकस्याप्यतिथेरन्नं यः प्रदातुं न शक्तिमान्। तस्यानेकपरिक्लेशे गृहे किं वसतः फलम्॥
MSS_7586 एकस्यायमुदेति मूर्धनि गिरेरन्यस्य चैव क्रमाद् अस्तं याति कलानिधिस्तदुभयोरस्तः प्रशस्तोऽचलः। को नामोदयिनं करोति न शिरोमाणिक्यमस्तं पुनर् यातं यः कुरुते भवानिव स दुष्प्रापोऽयमुच्चैःशिराः॥
MSS_7587 एकस्यार्थाय यो हन्याद् आत्मनो वा परस्य वा। बहून् वै प्राणिनोऽथैकं भवेत् तस्येह पातकम्॥
MSS_7588 सुखमेधन्ति बहवो यस्मिंस्तु निहते सति। तस्मिन् हते नास्ति भद्रे पातकं नोपपातकम्॥
MSS_7589 एकस्यास्तपनकरैः करालिताया बिभ्राणः सपदि सितोष्णवारणत्वम्। सेवायै वदनसरोजनिर्जितश्रीर् आगत्य प्रियमिव चन्द्रमाश् चकार॥
MSS_7590 एकस्यैव न पर्याप्तम् अस्ति यद् ब्रह्मकोशजम्। आशया वर्द्धितस्यास्ति तस्याल्पमपि पूर्तिकृत्॥
MSS_7591 एकां कृत्वा तनुमनुपमां चन्द्रचूडेन सार्धं यस् त्यक्तोऽर्धः सततविरहक्लेशभागी भवान्या। तेनाङ्गानां रचितमुचितं संविभक्तेन कर्तुं नूनं दूनां तनुतनुलतां निर्ममे तां विरिञ्चिः॥
MSS_7592 एकाकिना तपो द्वाभ्यां पठनं गायनं त्रिभिः। चतुर्भिर्गमनं क्षेत्रं पञ्चभिर्बहुभी रणः॥
MSS_7593 एकाकिना न गन्तव्यं यदि कार्यशतं भवेत्। एककुक्कुटमात्रेण ब्राह्मणः परिरक्षितः॥
MSS_7594 एकाकिना न गन्तव्यं यदि कार्यशतान्यपि। कर्कटीजन्तुमात्रेण कालसर्पो निपातितः॥
MSS_7595 एकाकिनि वनवासिन्य् अराजलक्ष्मण्यनीतिशास्त्रज्ञे। सत्त्वोच्छ्रिते मृगपतौ राजेति गिरः परिणमन्ति॥
MSS_7596 एकाकिनीं रहः क्षीबां लब्ध्वा दुर्लभयोषितम्। अप्रौढोऽनुपभुज्यान्यदिने दूत्यार्थयेत यः॥
MSS_7597 विभूतिं रभसावाप्तां यश्च संत्यज्य तत्क्षणम्। नीत्या कामयतेऽन्येद्युः शोच्यस्ताभ्यां परोऽस्ति कः॥
MSS_7598 एकाकिनी यदबला तरुणी तथाहम् अस्मिन् गृहे गृहपतिश्च गतो विदेशम्। किं याचसे तदिह वासमियं वराकी श्वश्रूर्ममान्धबधिरा ननु मूढ पान्थ॥
MSS_7599 एकाकिन्या मम गृहमिदं यामिको मामकोऽन्धः का मे नोदेत्यहह मनसस्तस्करेणात्र भीतिः। दैवेनैवं यदि न सुखितः स्याः श्रमेण प्रसुप्तः पान्थ ब्रूमः किमिह सदृशो नैष नैशो निवासः॥
MSS_7600 एकाकी गृहसंत्यक्तः पाणिपात्रो दिगम्बरः। सोऽपि संबाध्यते लोके तृष्णया पश्य कौतुकम्॥
MSS_7601 एकाकी चिन्तयेन् नित्यं विविक्ते हितमात्मनः। एकाकी चिन्तयानो हि परं श्रेयोऽधिगच्छति॥
MSS_7602 एकाकी निःस्पृहः शान्तः पाणिपात्रो दिगम्बरः। कदा शंभो भविष्यामि कर्मनिर्मूलनक्षमः॥
MSS_7603 एकाक्षरप्रदातारं यो गुरुं नैव मन्यते। श्वानयोनिशतं गत्वा चाण्डालेष्वभिजायते॥
MSS_7604 एका गङ्गा प्रयागे मलयपरिसरे चन्दनं मौक्तिकाली कान्ताकण्ठे हिमांशुर्वियति सरसि श्वेतमब्जं तथास्याः। कालिन्दी कालसर्पा मरकततरलो लाञ्छनं भृङ्गमालेत्य् एवं ते यत्र कीर्तिः परिणमति युता यत्र शत्रोरकीर्त्या॥
MSS_7605 एकाग्निकर्म हवनं त्रेतायां यच्च हूयते। अन्तर्वेद्यां च यद् दानम् इष्टं तदभिधीयते॥
MSS_7606 एकाग्रः स्यादविवृतो नित्यं विवरदर्शकः। राजन् राज्यं सपत्नेषु नित्योद्विग्नः समाचरेत्॥
MSS_7607 एकाग्रताथ संकल्पः स्नायुवद् वर्द्धनक्षमौ। नित्याभ्यासप्रयोगाभ्याम् अधिकाधिकमृध्यतः॥
MSS_7608 एकाङ्घ्रिं विनिधाय कान्तचरणे तज्जानुदेशे परं लीलोदञ्चितमध्यमा करयुगेणावर्ज्य तत्कन्धराम्। वक्षस् तस्य घनोन्नतस्तनभरेणापीड्य गाढं रसाद् आस्यं धन्यतमस्य पूर्णपुलका चन्द्रानना चुम्बति॥
MSS_7609 एकातपत्रं जगतः प्रभुत्वं नवं वयः कान्तमिदं वपुश्च। अल्पस्य हेतोर्बहु हातुमिच्छन् विचारमूढः प्रतिभासि मे त्वम्॥
MSS_7610 एकादशरुद्राणाम् एका गौरीत्यनौचितीं मत्वा। राघव नृप तव यशसा दशापि गौरीकृता हरितः॥
MSS_7611 एकादशस्थे गोविन्दे सर्वेऽप्येकादशे स्थिताः। किं कुर्वन्ति ग्रहाः सर्वे शनिरङ्गारको रविः॥
MSS_7612 एकादशाक्षरात् पादाद् एकैकाक्षरवर्धितैः। खण्डैर्ध्रुवाः षोडश स्युः षड्विंशत्यक्षरावधि॥
MSS_7613 एकानपाङ्गैरपरांस् तरङ्गैर् भ्रुवोर्विलासैरितरं च हासैः। विमोहयन्त्यन्यमहो रहोभिः को वा कलां वेद कलावतीनाम्॥
MSS_7614 एकान्तमन्दिरगतं मदनोपमेयं तल्पोपविष्टमतुलं रतिरूपरम्या। बाला चकोरनयना नयनातिथिं तं कृत्वा नमद्वदनपङ्कजमाननाम॥
MSS_7615 एकान्तशान्तमेकं मन्यन्ते मानवा निवासाख्यम्। उग्रस्य च शीतस्य च नाशकरं कार्ययुग्मस्य॥
MSS_7616 एकान्तशीलस्य दृढव्रतस्य सर्वेन्द्रियप्रीतिनिवर्तकस्य। अध्यात्मयोगे गतमानसस्य मोक्षो ध्रुवं नित्यमहिंसकस्य॥
MSS_7617 एकान्तसुन्दरविधानजडः क्व वेधाः सर्वाङ्गकान्तिचतुरं क्व च रूपमस्याः। मन्ये महेश्वरभयान्मकरध्वजेन प्राणार्थिना युवतिरूपमिदं गृहीतम्॥
MSS_7618 एकान्तेन हि सर्वेषां न शक्यं तात रोचितुम्। मित्रामित्रमथो मध्यं सर्वभूतेषु भारत॥
MSS_7619 एकान्ते वनतो गृहं शशिमुखोऽप्यन्यादृशो दृश्यते क्षिप्रं साधय यातु पुत्रि सुदिने भुक्त्वान्यमावासकम्। श्वश्र्वा संभ्रमिता किलेति बहुशः संप्रेरयन्त्या वधूः पान्थं वीक्ष्य बभञ्ज सस्मितमुखी सैवार्धसिद्धौदनम्॥
MSS_7620 एकान्ते विजने देशे पवित्रे निरुपद्रवे। कम्बलाजिनवस्त्राणाम् उपर्यासनमभ्यसेत्॥
MSS_7621 एकान्ते विजने रम्ये पवित्रे निरुपद्रवे। सुखासने समाधिः स्याद् वस्त्राजिनकुशोत्तरे॥
MSS_7622 एकान्ते सुखमास्यता परतरे चेतः समाधीयतां प्राणात्मा सुसमीक्ष्यतां जगदिदं तद्व्यापितं दृश्यताम्। प्राक्कर्म प्रविलोप्यतां चितिबलान् नाप्युत्तरे श्लिष्यतां प्रारब्धं त्विह भुज्यतामथ परब्रह्मात्मनास्थीयताम्॥
MSS_7623 एकापवर्गसमये जगतोऽपवर्गः सर्वापवर्गसमये पुनरस्तशङ्कः। ईदृग्विधं कमपि पक्षमिहावलम्ब्य स्थातुं सुखं क्षममनेन पथा प्रवृत्तैः॥
MSS_7624 एकापि पञ्चशान्ता तारा वाञ्छाप्तये शुभासीना। लाभ उभाभ्यामधिकस् तिस्रो राज्याय यात्रायाम्॥
MSS_7625 एका प्रसूयते माता द्वितीया वाक् प्रसूयते। वाग्जातमधिकं प्रोचुः सोदर्यादपि बान्धवात्॥
MSS_7626 एका भार्या त्रयः पुत्रा द्वौ हलौ दश धेनवः। कल्पकालावसानेऽपि न ते यास्यन्ति विक्रियाम्॥
MSS_7627 एका भार्या त्रयः पुत्रा द्वौ हलौ दश धेनवः। ग्रामेवासः पुरासत्रैः स्वर्गादपि मनोहरः॥
MSS_7628 एका भार्या प्रकृतिमुखरा चञ्चला च द्वितीया पुत्रस्त्वेको भुवनविजयी मन्मथो दुर्निवारः। शेषः शय्या शयनमुदधौ वाहनं पन्नगारिः स्मारं स्मारं स्वगृहचरितं दारुभूतो मुरारिः॥
MSS_7629 एकाभूत् कुसुमायुधेषुधिरिव प्रव्यक्तपुङ्खावली जेतुर्मङ्गलपालिकेव पुलकैरन्या कपोलस्थली। लोलाक्षीं क्षणमात्रभाविविरहक्लेशासहां पश्यतो द्रागाकर्णयतश्च वीर भवतः प्रौढाहवाडम्बरम्॥
MSS_7630 एका भूरुभयोरैक्यम् उभयोर्दलकाण्डयोः। शालिश्यामाकयोर्भेदः फलेन परिचीयते॥
MSS_7631 एकामधीत्य विद्यां बिभेति बहुविद्यपरिषदं प्राप्तः। क्वासन्नशस्त्रनिकरः कुत्रैकशरः पुनः पुरुषः॥
MSS_7632 एकामिषप्रभवमेव सहोदराणाम् उज्जृम्भते जगति वैरमिति प्रसिद्धम्। पृथ्वीनिमित्तमभवत् कुरुपाण्डवानां तीव्रस् तथा हि भुवनक्षयकृद् विरोधः॥
MSS_7633 एकामिषाभिलाषो हि बीजं वैरमहातरोः। तिलोत्तमाभिलाषो हि यथा सुन्दोपसुन्दयोः॥
MSS_7634 एकाम्भोधीकृतायां भुवि जगदखिलं निर्जनीकृत्य खेलन् देवः कालीसहायः प्रसभविहरणोन्मुक्तलीलाट्टहासः। सद्यो दंष्ट्रांशुभिन्ने तमसि निजवपुर्बिम्बमालोक्य कस्त्वं कस्त्वं ब्रूहीति कोपादभिदधदभयं भैरवश्चेष्टतां वः॥
MSS_7635 एकारिमित्रयोश्चेत् परस्परं भूपयोर्भेदः। तदुपरि परिणतनीतिः सुखमभियोगं करोतु गतभीतिः॥
MSS_7636 एकारौकारयुक्ता हरिहरिजहराः पञ्च बाणाः स्मरस्य ख्याता लक्ष्याण्यमीषां हृदयकुचदृशो मूर्ध्नि गुह्ये क्रमेण। मर्मस्वेतेषु भूयो निजनयनधनुःप्रेरितैस्तैः पतद्भिः स्यन्दन्ते सुन्दरीणां ज्वलदनलनिभैर्बिन्दवः कामवाराम्॥
MSS_7637 एकार्थां सम्यगुद्दिश्य यात्रां यत्र हि गच्छतः। य संहतप्रयाणस्तु सन्धिः संयोग उच्यते॥
MSS_7638 एकार्थाभिनिवेशित्वम् अरिलक्षणमुच्यते। दारुणस् तु स्मृतः शत्रुर् विजिगीषुगुणान्वितः॥
MSS_7639 एकावलीकलितमौक्तिककैतवेन कस्याश्चिदुन्नतपयोधरयुग्मसेवाम्। चक्रुर्मनांसि यमिनामतिनिर्मलानि कंदर्पमुक्तशरपातकृतान्तराणि॥
MSS_7640 एकावस्थितिरस्तु वः पुरमुरप्रद्वेषिणोर्देवयोः प्रालेयाञ्जनशैलशृङ्गसुभगच्छायाङ्गयोः श्रेयसे। तार्क्ष्यत्रासविहस्तपन्नगफटा यस्यां जटापालयो बालेन्दुद्युतिकोशसुप्तजलजो यस्यां च नाभीह्रदः॥
MSS_7641 एका वा दुग्धिका तुम्बी शङ्खपुष्पी जटा धृता। कण्ठदन्तोद्भवा भूतवेदनाहरणक्षमा॥
MSS_7642 एकासनस्था जलवायुभक्षा मुमुक्षवस् त्यक्तपरिग्रहाश्च। पृच्छन्ति तेऽप्यम्बरचारिचारं दैवज्ञमन्ये किमुतार्थचित्ताः॥
MSS_7643 एकाहं जपहीनस्तु सन्ध्याहीनो दिनत्रयम्। द्वादशाहमनग्निस्तु शूद्र एव न संशयः॥
MSS_7644 एकाहनिष्पन्नमहाप्रबन्धः श्रीसिद्धराजप्रतिपन्नबन्धुः। श्रीपालनामा कविचक्रवर्त्ती प्रशस्तिमेतामकरोत् प्रशस्ताम्॥
MSS_7645 एकाहमपि कौन्तेय भूयिष्ठमुदकं कुरु। कुलं तारयते तात सप्त सप्त च सप्त च॥
MSS_7646 एकाहारेण संतुष्टः षट्कर्मनिरतः सदा। ऋतुकालाभिगामी च स विप्रो द्विज उच्यते॥
MSS_7647 एकिकेव निजवृन्दमध्यगाप्य् उच्चुकूज सभयं सितच्छदी। दन्तमूलमसकृच्च संशयाद् आममर्श करिणः करेणुका॥
MSS_7648 एकीकृतस्त्वचि निषिक्त इवावपीड्य निर्भुग्नपीनकुचकुड्मलयानया मे। कर्पूरहारहरिचन्दनचन्द्रकान्त- निष्यन्दशैवलमृणालहिमादिवर्गः॥
MSS_7649 एकीकृत्य किमोषधीपतिरसैराकाशभाण्डोदरे फुल्लत्पङ्कजिनीजनाम्बुजमुखध्मातैः समन्तान् मुहुः। काष्ठोत्थारुणदीप्तिवह्निपटलैराताप्य सम्यग् भृशं तारापारदमारणं वितनुते वैद्योऽनवद्यो रविः॥
MSS_7650 एकीभावं गतयोर् जलपयसोर्मित्रचेतसोश्चैव। व्यतिरेककृतौ शक्तिर् हंसानां दुर्जनानां च॥
MSS_7651 एकीभूय स्फुटमिव किमप्याचरद्भिः प्रलीनैर् एभिर्भूतैः स्मर कति कृताः स्वान्त ते विप्रलम्भाः। तस्मादेषां त्यज परिचयं चिन्तय स्वव्यवस्थाम् आभाषस्ते किमु न विदितः खण्डितः पण्डितः स्यात्॥
MSS_7652 एके कुटीरकोणेऽपि न लक्ष्यन्ते स्थिताः क्वचित्। अन्येषां विभवस्यैतद् ब्रह्माण्डमपि संकटम्॥
MSS_7653 एके केचित् यतिकरगताः पात्रसंज्ञां लभन्ते गायन्त्यन्ये सरसमधुरं वीणया संप्रयुक्ताः। एके तेषां सहगतिवशाद् दुस्तरं तारयन्ति केचित् तेषां ज्वलितहृदया रक्तमेवापिबन्ति॥
MSS_7654 एके तुम्बा व्रतिकरगताः पात्रतामानयन्ति गायन्त्यन्ये सरसमधुरं शुद्धवंशे विलग्नाः। एके तावद् ग्रथितसगुणा दुस्तरं तारयन्ति तेषां मध्ये ज्वलितहृदया रक्तमेके पिबन्ति॥
MSS_7655 एकेऽद्य प्रातरपरे पश्चादन्ये पुनः परे। सर्वे निःसीम्नि संसारे यान्ति कः केन शोच्यते॥
MSS_7656 एकेन केनचिदनर्घमणिप्रभेण काव्यं चमत्कृतिपदेन विना सुवर्णम्। निर्दोषलेशमपि रोहति कस्य चित्ते लावण्यहीनमिव यौवनमङ्गनानाम्॥
MSS_7657 एकेन केनापि गुणेन नीचोऽप्य् उच्चैः प्रतिष्ठां लभते जगत्सु। दृष्टान्तमग्रे मृदुताप्रसिद्धो दोषाकरोऽप्युच्चपदं प्रपन्नः॥
MSS_7658 एकेन चुलुकेनाब्धिर् निपीतः कुम्भयोनिना। तस्योदयेऽतः कालुष्यं त्यजन्त्यापो भयादिव॥
MSS_7659 एकेन चूर्णकुन्तलम् अपरेण करेण चिबुकमुन्नमयन्। पश्यामि बाष्पधौत- श्रुति नगरद्वारि तद्वदनम्॥
MSS_7660 एकेन चेत् परिहृतोऽसि महेश्वरेण किं खेदमावहसि केतक निर्गुणोऽसौ। अन्ये न किं जगति सन्ति परं गुणज्ञा ये त्वां वहन्ति शिरसा नरदेवदेवाः॥
MSS_7661 एकेन तिष्ठताधस्ताद् अन्येनोपरि तिष्ठता। दातृयाचकयोर्भेदः कराभ्यामेव सूचितः॥
MSS_7662 एकेन प्रियसाक्षिणा जितवती वीणां वचोभिर्निजैर् गत्या मन्दिर एव विश्वगमनं हंसं जिगायाचिरात्। वक्त्रेणाद्वयमोदिनेन्दुमजयत् सर्वप्रमोदप्रदं दृष्ट्या लक्ष्यपदाग्रयेव दलयत्यम्भोरुहाणां मदम्॥
MSS_7663 एकेन राजहंसेन या शोभा सरसोऽभवत्। न सा बकसहस्रेण परितस्तीरवासिना॥
MSS_7664 एकेन रोमनालेन जातं पङ्केरुहद्वयम्। ज्ञात्वाधो धनमस्यास्ति खनन्ति निशि रागिणः॥
MSS_7665 एकेन शुष्कवृक्षेण दह्यमानेन वह्निना। दह्यते तद्वनं सर्वं कुपुत्रेण कुलं यथा॥
MSS_7666 एकेन संधिः कलहोऽपरेण कार्योऽभितो वा प्रसमीक्ष्य वृद्धिम्। एवं प्रयुञ्जीत जिगीषुरेता नीतीर् विजानन्नहितात्मसारम्॥
MSS_7667 एकेन स्मितपाटलाधररुचो जल्पन्त्यनल्पाक्षरं वीक्षन्तेऽन्यमितः स्फुटत्कुमुदिनीफुल्लोल्लसल्लोचनाः। दूरोदारचरित्रचित्रविभवं ध्यायन्ति चान्यं धिया केनेत्थं परमार्थतोऽर्थवदिव प्रेमास्ति वामभ्रुवाम्॥
MSS_7668 एकेनांशेन धर्मार्थः कर्तव्यो भूतिमिच्छता। एकेनांशेन कामार्थ एकमंशं विवर्धयेत्॥
MSS_7669 एकेनाक्ष्णा परिततरुषा वीक्षते व्योमसंस्थं भानोर्बिम्बं सजललुलितेनापरेणात्मकान्तम्। अह्नश्छेदे दयितविरहा शङ्किनी चक्रवाकी द्वौ संकीर्णौ रचयति रसौ नर्तकीव प्रगल्भा॥
MSS_7670 एकेनापाति लत्ता पतिवपुषि परेणापि पीतः पिता ते भ्रातान्येनापि शप्तस्त्रिभुवनतलतोऽन्येन निर्वासितासि। सद्यः श्रीवीरभूपस्तृणमिव मनुते त्वां सरोजालये यन् मातस्तज्जातिमात्रप्रणयिनि मयि तन्मा स्म कोपं विदध्याः॥
MSS_7671 एकेनापाति लत्ता पतिवपुषि परेणापि पीतोऽस्ति तातो भ्राता शप्तः परेण त्रिभुवनतलतोऽन्येन निष्कासितासि। छन्नं गेहं परेणाऽकलि च तदपरेणास्ति सापत्न्यशीला तस्मान्नित्यं द्विजेभ्यो मधुरिपुमहिले त्वं वियुक्तासि मन्ये॥
MSS_7672 एकेनापि गुणवता जातिविशुद्धेन चारुकृत्येन। स्वकुलमलंकृतमखिलं मुकुटं मुक्ताफलेनेव॥
MSS_7673 एकेनापि गुणवता विद्यायुक्तेन साधुना। कुलं पुरुषसिंहेन चन्द्रेणेव प्रकाश्यते॥
MSS_7674 एकेनापि गुणेनर्द्धो लभते स्पृहणीयताम्। काकल्यैव पिको लोकैर् मोद्यते मलिनोऽप्यसौ॥
MSS_7675 एकेनापि गुणेनाहो स्पृहणीयो नरो भवेत्। कलाभृत्त्येन रुचिरश् चन्द्रो दोषाकरोऽपि सन्॥
MSS_7676 एकेनापि पयोधिना जलमुचस्ते पूरिताः कोटिशो जातो नास्य कुशाग्रलीनतुहिनश्लक्ष्णोऽपि तोयव्ययः। आहो शुष्यति दैवदृष्टिवलनादम्भोभिरम्भोमुचः संभूयापि विधातुमस्य रजसि स्तैमित्यमप्यक्षमाः॥
MSS_7677 एकेनापि विनीतेन सुतेनोद्ध्रियते कुलम्। गङ्गावतारणापारप्रथं पश्य भगीरथम्॥
MSS_7678 एकेनापि सुधीरेण सोत्साहेन रणं प्रति। सोत्साहं जायते सैन्यं भग्ने भङ्गमवाप्नुयात्॥
MSS_7679 अत एव हि वाञ्छन्ति भूपा योधान् महाबलान्। शूरान् धीरान् कृतोत्साहान् वर्जयन्ति च कातरान्॥
MSS_7680 एकेनापि सुपुत्रेण जायमानेन सत्कुलम्। शशिना चैव गगनं सर्वदैवोज्ज्वलीकृतम्॥
MSS_7681 एकेनापि सुपुत्रेण विद्यायुक्तेन साधुना। आह्लादितं कुलं सर्वं यथा चन्द्रेण शर्वरी॥
MSS_7682 एकेनापि सुपुत्रेण विद्यायुक्तेन साधुना। कुलमुज्ज्वलतां याति चन्द्रेण गगनं यथा॥
MSS_7683 एकेनापि सुपुत्रेण सिंही स्वपिति निर्भयम्। सहैव दशभिः पुत्रैर् भारं वहति गर्दभी॥
MSS_7684 एकेनापि सुवृक्षेण पुष्पितेन सुगन्धिना। वासितं तद्वनं सर्वं सुपुत्रेण कुलं यथा॥
MSS_7685 एकेनापि हि शूरेण पादाक्रान्तं महीतलम्। क्रियते भास्करेणेव स्फारस्फुरिततेजसा॥
MSS_7686 एकेनैव चिराय कृष्ण भवता गोवर्धनोऽयं धृतः श्रान्तोऽसि क्षणमास्स्व सांप्रतममी सर्वे वयं दध्महे। इत्युल्लासितदोष्णि गोपनिवहे किंचिद् भुजाकुण्चन- न्यञ्चच्छैलभरार्दिते विरमति स्मेरो हरिः पातु वः॥
MSS_7687 एकेनैव हि कश्चिद् गुणेन जगति प्रसिद्धिमुपयाति। एकेन करेण गजः करी न सूर्यः सहस्रेण॥
MSS_7688 एकेनोद्धृत्य खङ्गं हृदि पतितमिषुं पाणिनैकेन भञ्जन् भ्रूभेदालंकृतास्यः सरभसनयनः स्पष्टदष्टाधरोष्ठः। भीतैः क्रव्यादवृन्दैरनुपहततनुः कुञ्जरेन्द्रोपधानः शेते योधप्रधानो यदि मरणमिदं लभ्यते किं जयेन॥
MSS_7689 एकेयं रसना न शब्दमभजद् भेजेऽनुवारं परा नेत्रं किंचिदनूरुसङ्गमभवज्जातोरुसङ्गं परम्। रागः कश्चन निर्जगाम हृदयात् तस्थौ तथैवापरो बाह्ये सत्पुलकोऽन्तरे विपुलको जातोऽङ्कभूसंभ्रमः॥
MSS_7690 एके वारिनिधौ प्रवेशमपरे लोकान्तरालोकनं केचित् पावकयोगितां निजगदुः क्षीणेऽह्नि चण्डार्चिषः। मिथ्या चैतदसाक्षिकं प्रियसखि प्रत्यक्षतीव्रातपं मन्येऽहं पुनरध्वनीनरमणीचेतोऽधिशेते रविः॥
MSS_7691 एकेषां वाचि शुकवद् अन्येषां हृदि मूकवत्। हृदि वाचि तथान्येषां वल्गु वल्गन्ति सूक्तयः॥
MSS_7692 एके सत्पुरुषाः परार्थघटकाः स्वार्थं परित्यज्य ये सामान्यास्तु परार्थमुद्यमभृतः स्वार्थाविरोधेन ये। तेऽमी मानुषराक्षसाः परहितं स्वार्थाय निघ्नन्ति ये ये तु घ्नन्ति निरर्थकं परहितं ते के न जामीमहे॥
MSS_7693 एकैकमक्षविषयं भजताममीषां संपद्यते यदि कृतान्तगृहातिथित्वम्। पञ्चाक्षगोचररतस्य किमस्ति वाच्यम् अक्षार्थमित्यमलधीरधियस् त्यजन्ति॥
MSS_7694 एकैकशोऽपि निघ्नन्ति विषया विषसंनिभाः। क्षेमी तु स कथं नु स्याद् यः समं पञ्च सेवते॥
MSS_7695 एकैकशो युवजनं विलङ्घमानाक्षनिकरमिव तरला। विश्राम्यति सुभग त्वाम् अङ्गुलिरासाद्य मेरुमिव॥
MSS_7696 एकैकशो विनिघ्नन्ति विषया विषसंनिभाः। किं पुनः पञ्च मिलिताः न कथं नाशयन्ति हि॥
MSS_7697 एकैकस्य यदादाय पुष्पस्य मधु संचितम्। किंचिन् मधुकरीवर्गैस् तदप्यश्नन्ति निर्घृणाः॥
MSS_7698 एकैकस्य शरस्यैव चतुष्पक्षाणि योजयेत्। षडङ्गुलप्रमाणेन पक्षच्छेदं च कारयेत्॥
MSS_7699 एकैकस्योपकारस्य प्राणान् दास्यामि ते कपे। प्रत्यहं क्रियमाणस्य शेषस्य ऋणिनो वयम्॥
MSS_7700 एकैकातिशयालवः परगुणज्ञानैकवैज्ञानिकाः सन्त्येते धनिकाः कलासु सकलास्वाचार्यचर्याचणाः। अप्येते सुमनोगिरां निशमनाद् बिभ्यत्यहो श्लाघया धूते मूर्धनि कुण्डले कषणतः क्षीणे भवेतामिति॥
MSS_7701 एकैकोऽसंख्यजीवानां घाततो मधुनः कणः। निष्पद्यते यतस्तेन मध्वश्नाति कथं बुधः॥
MSS_7702 एकैव कविता पुंसां ग्रामायाश्वाय हस्तिने। अन्ततोऽन्नाय वस्त्राय ताम्बूलाय च कल्पते॥
MSS_7703 एकैव काचिन् महतामवस्था सूक्ष्माणि वस्त्राण्यथवा च कन्था। कराग्रलग्नाभिनवा च बाला गङ्गातरङ्गेष्वथवाक्षमाला॥
MSS_7704 एकैव दण्डनीतिस् तु विद्येत्यौशनसाः स्थिताः। तस्यां हि सर्वविद्यानाम् आरम्भाः संप्रतिष्ठिताः॥
MSS_7705 एकैव संगमे बाला वियोगे तन्मयं जगत्। कृतोपकार एवायं वियोगः केन निन्द्यते॥
MSS_7706 एकैव सामृतमयी सुतरामनर्घ्या काप्यस्त्यसौ हिमकरस्य कला ययैव। आरोपितो गुणविदा परमेश्वरेण चूडामणौ न गणितोऽस्य कलङ्कदोषः॥
MSS_7707 एकैव सार्थका चिन्ता धर्मस्यार्थे विचिन्त्यते। द्वितीया सार्थका चिन्ता योगिनां धर्मनन्दिनी॥
MSS_7708 एकैश्वर्ये स्थितोऽपि प्रणतबहुफले यः स्वयं कृत्तिवासाः कान्तासंमिश्रदेहोऽप्यविषयमनसां यः परस्ताद् यतीनाम्। अष्टाभिर्यस्य कृत्स्नं जगदपि तनुभिर्बिभ्रतो नाभिमानः सन्मार्गालोकनाय व्यपनयतु स वस् तामसीं वृत्तिमीशः॥
MSS_7709 एको गिरिशः स्वामी गणता तुल्यैव वल्लभत्वं च। किं कुर्मः कर्मगतौ शुष्यति भृङ्गी विनायकः पीनः॥
MSS_7710 एको गोत्रे पुमान् प्रोक्तः प्राक्तनैः स्वकुटुम्बभृत्। एकोऽप्यनेकः पुरुषः परेषां भरणक्षमः॥
MSS_7711 एको जयति सद्वृत्तः किं पुनर्द्वौ सुसंहतौ। किं चित्रं यदि तन्वङ्ग्याः स्तनाभ्यां निर्जितं जगत्॥
MSS_7712 एको जीवो बहवो देहा एकं तत्त्वं बहवो मोहाः। एका विद्या बहुपाषण्डा विबुधैः क्रियते किमिति वितण्डा॥
MSS_7713 एकोदरसमुद्भूता एकनक्षत्रजातकाः। न भवन्ति समाः शीले यथा बदरकण्टकाः॥
MSS_7714 एकोदराः पृथग्ग्रीवा अन्यान्यफलभक्षिणः। असंहता विनश्यन्ति भारुण्डा इव पक्षिणः॥
MSS_7715 एको दाशरथिः कामं यातुधानाः सहस्रशः। ते तु यावन्त एवाजौ तावांश्च ददृशे स तैः॥
MSS_7716 एको देवः केशवो वा शिवो वा एकं मित्रं भूपतिर्वा यतिर्वा। एको वासः पत्तने वा वने वा एका भार्या सुन्दरी वा दरी वा॥
MSS_7717 एको धर्मः परं श्रेयः क्षमैका शान्तिरुत्तमा। विद्यैका परमा दृष्टिर् अहिंसैका सुखावहा॥
MSS_7718 एको न रोपितो यावद् उत्पन्नोऽयं व्रणोऽपरः। सत्यः प्रवादो यच्छिद्रेष्व् अनर्था यान्ति भूरिताम्॥
MSS_7719 एकोना विंशतिः स्त्रीणां स्नानार्थं सरयूं गता। विंशतिः पुनरायाता एको व्याघ्रेण भक्षितः॥
MSS_7720 एकोना विंशतिर्नार्यः क्रीडां कर्तुं वने गताः। विंशतिर्गृहमायाताः शेषो व्याघ्रेण भक्षितः॥
MSS_7721 एको नेता क्षत्रियो वा द्विजो वा चैका विद्यान्वीक्षिकी वा त्रयी वा। एका भार्या वंशजा वा प्रिया वाप्य् एकं मित्रं भूपतिर्वा यतिर्वा॥
MSS_7722 एकोऽन्ते द्विसमस्त्रिलोचन इति ख्यातश्चतुर्भिः स्तुतो वेदैः पञ्चमुखः षडाननपिता सप्तर्षिभिर्वन्दितः। अष्टाङ्गो नवतुल्य आमरगणे वासो दशाशा दधत् स्वश्चैकादश सोऽवतान्न विजितो यो द्वादशात्मांशुभिः॥
MSS_7723 एकोऽपि कृष्णस्य कृतः प्रणामो दशाश्वमेधावभृथेन तुल्यः। दशाश्वमेधी पुनरेति जन्म कृष्णप्रणामी न पुनर्भवाय॥
MSS_7724 एकोऽपि कोऽपि सेव्यो यः क्षीणं क्षीणं पुनर्नवम्। अनुद्विग्नं करोत्येव सूर्यश्चन्द्रमसं यथा॥
MSS_7725 एकोऽपि गुणवान् पुत्रो निर्गुणेन शतेन किम्। एकश्चन्द्रस् तमो हन्ति न च ताराः सहस्रशः॥
MSS_7726 एकोऽपि गुणवान् पुत्रो निर्गुणैः किं शतैरपि। एकश्चन्द्रो जगन्नेत्रं नक्षत्रैः किं प्रयोजनम्॥
MSS_7727 एकोऽपि गुणवान् पुत्रो मा निर्गुणशतं भवेत्। एकश्चन्द्रस् तमो हन्ति न च ताराः सहस्रशः॥
MSS_7728 एकोऽपि जीयते हन्त कालिदासो न केनचित्। शृङ्गारे ललितोद्गारे कालिदासत्रयी किमु॥
MSS_7729 एकोऽपि त्रय इव भाति कन्दुकोऽयं कान्तायाः करतलरागरक्तरक्तः। भूमौ तच्चरणनखांशुगौरगौरः स्वःस्थः सन् नयनमरीचिनीलनीलः॥
MSS_7730 एकोऽपि यः सकलकार्यविधौ समर्थः सत्त्वाधिको भवतु किं बहुभिः प्रसूतैः। चन्द्रः प्रकाशयति दिङ्मुखमण्डलानि तारागणः समुदितोऽप्यसमर्थ एव॥
MSS_7731 एकोऽपि यत्र नगरे प्रसिद्धः स्याद् धनुर्घरः। ततो यान्त्यरयो दूरं मृगाः सिंहगृहादिव॥
MSS_7732 एकोऽपि वारणपतिर्द्विषतामनीकं युक्तं निहन्ति मदसत्त्वगुणोपपन्नः। नागेषु हि क्षितिभृतां विजयो निबद्धस् तस्माद् गजाधिकबलो नृपतिः सदा स्यात्॥
MSS_7733 एकोऽपि सिंहः साहस्रं यूथं मथ्नाति दन्तिनाम्। तस्मात् सिंहमिवोदारम् आत्मानं वीक्ष्य संपतेत्॥
MSS_7734 एकोऽप्यमात्यो मेधावी शूरो दक्षो विचक्षणः। राजानं राजमात्रं वा प्रापयेन् महतीं श्रियम्॥
MSS_7735 एको बटुर्दर्भकुशाग्रपाणिर् वने वनैः सिञ्चति बालचूतान्। आम्राश्च सिक्ताः पितरश्च तृप्ता एका क्रिया द्व्यर्थकरी प्रसिद्धा॥
MSS_7736 एको बहूनां मूर्खाणां मध्ये निपतितो बुधः। पद्मः पाथस्तरङ्गाणां इव विप्लवते ध्रुवम्॥
MSS_7737 एको बाणः स्फुरति वलितालोकनं कामिनीनां कामस्यान्यो मलयपवनः कामिनां मर्मभेदी। वीणावेणुक्वणितमपरश्चूतपुष्पं तुरीयः सर्वोत्कण्ठप्रथमसचिवः पञ्चमः पञ्चमोऽपि॥
MSS_7738 एको भवान् मम समं दश वा नमन्ति ज्याघोषपूरितवियन्ति शरासनानि। तल्लोकपालसहितः सह लक्ष्मणेन चापं गृहाण सदृशं क्षणमस्तु युद्धम्॥
MSS_7739 एको भावः सदा शस्तो यतीनां भावितात्मनाम्। श्रीलुब्धानां न लोकानां विशेषेण महीभुजाम्॥
MSS_7740 एकोऽभूत् पुलिनात् ततस्तु नलिनाच्चान्योऽपि नाकोरभूत् प्राच्यास्ते त्रय एव दिव्यकवयो दीव्यन्तु देव्या गिरा। अर्वाञ्चो यदि गद्यपद्यरचनाचातुर्यवागुद्धतास् तान् सर्वानतिशय्य खेलतितरां शाकल्लमल्लः कविः॥
MSS_7741 एकोऽभून्नलिनात् ततश्च पुलिनाद् वल्मीकतश्चापरस् ते सर्वे कवयो भवन्ति गुरवस् तेभ्यो नमस्कुर्महे। अर्वाञ्चो यदि गद्यपद्यरचनैश् चेतश् चमत्कुर्वते तेषां मूर्ध्नि ददामि वामचरणं कर्णाटराजप्रिया॥
MSS_7742 एको भेकः परममुदितः प्राप्य गोष्पादनीरं को मे को मे रटति सततं स्पर्द्धया वाक्यमुच्चैः। गङ्गादीनां सकलसरितां प्राप्य तोयं समुद्रः किंचिद् गर्वं न वहति महान् प्रायशो भूरि रत्नैः॥
MSS_7743 एको मे शाश्वतात्मा सुखमसुखभुजो ज्ञानदृष्टिस्वभावो नान्यत् किंचिन्निजं मे तनुधनकरणभ्रातृभार्यासुखादि। कर्मोद्भूतं समस्तं चपलमसुखदं तत्र मोहो मुधा मे पर्यालोच्येति जीव स्वहितमवितथं मुक्तिमार्गं श्रय त्वम्॥
MSS_7744 एकोऽम्बुधिर्जगति जीवति येन तानि तावन्ति हन्त सलिलानि समुच्चितानि। येभ्यः कथंचिदपि किंचिदमी पयोदाः पीत्वा चिराय धरणीमपि तर्पयन्ति॥
MSS_7745 एको रविरतितेजा अतिशूरः केसरी वने वासी। अतिविपुलं खं शून्यं ह्यतिगम्भीरोऽम्बुधिः क्षारः॥
MSS_7746 एको रसः करुण एव निमित्त भेदाद् भिन्नः पृथक् पृथगिवाश्रयते विवर्तान्। आवर्तबुद्बुदतरङ्गमयान् विकारान् अम्भो यथा सलिलमेव हि तत् समस्तम्॥
MSS_7747 एको रागिषु राजते प्रियतमादेहार्धहारी हरो नीरागेषु जिनो विमुक्तललनासङ्गो न यस्मात् परः। दुर्वारस्मरबाणपन्नगविषव्यासङ्गमुग्धो जनः शेषः कामविडम्बितो हि विषयान् भोक्तुं न मोक्तुं क्षमः॥
MSS_7748 एकोऽर्थं विमृशेदेको धर्मे प्रकुरुते मनः। एकः कार्याणि कुरुते तमाहुर् मध्यमं नरम्॥
MSS_7749 एको ललाटे द्वौ मूर्ध्नि द्वौ द्वौ पार्श्वोपपार्श्वयोः। द्वौ च वक्षसि विज्ञेयौ प्रयाणे चैक एव तु॥
MSS_7750 एको लोभो महाग्राहो लोभात् पापं प्रवर्तते। ततः पापादधर्माप्तिस् ततो दुःखं प्रवर्तते॥
MSS_7751 एको वित्तवतः सूनुः पितृहीनः सुयौवने। मुग्धे भूभुजि कायस्थः कामिस्पर्धी वणिक्सुतः॥
MSS_7752 नित्यातुरामात्यवैद्यप्रसिद्धस्य गुरोः सुतः। ... ... प्रच्छन्नकामो जटाधरः॥
MSS_7753 नपुंसकप्रवादस्य प्रशमार्थी फलाशनः। मत्तो धूर्तसहायश्च राजसूनुर्निरङ्कुशः॥
MSS_7754 ग्राम्यो धातृद्विजसुतः प्राप्तलाभश्च गायनः। सद्यः सार्थपतिः प्राप्तः श्रीमान् दैवपरायणः॥
MSS_7755 गतानुगतिको मूर्खः शास्त्रोन्मादश्च पण्डितः। नित्यक्षीबश्च वेश्यानां जङ्गमाः कल्पपादपाः॥
MSS_7756 एको विश्वसतां हराम्यपघृणः प्राणानहं प्राणिनाम् इत्येवं परिचिन्त्य मात्ममनसि व्याधानुतापं कृथाः। भूपानां भवनेषु किं च विमलक्षेत्रेषु गूढाशयाः साधूनामरयो वसन्ति कति न त्वत्तुल्यकक्षा नराः॥
MSS_7757 एको वैश्यश्च द्वौ शूद्रौ ब्राह्मणास्त्रय एव च। विद्योपजीविनः पञ्च न गच्छेयुः समं स्वयम्॥
MSS_7757A एको वैश्यो द्वौ च शूद्रौ क्षत्रियाः सप्त पञ्च वा। नव नार्यो न गच्छेयुः न गच्छेद् ब्राह्मणत्रयम्॥
MSS_7758 एकोऽहमसहायोऽहं कृशोऽहमपरिच्छदः। स्वप्नेऽप्येवंविधा चिन्ता मृगेन्द्रस्य न जायते॥
MSS_7759 एकोऽहमस्मीति च मन्यसे त्वं न हृच्छयं वेत्सि मुनिं पुराणम्। यो वेदिता कर्मणः पापकस्य यस्यान्तिके त्वं वृजिनं करोषि॥
MSS_7760 एकोऽहमस्मीत्यात्मानं यत् त्वं कल्याण मन्यसे। नित्यं स्थितस् ते हृद्येष पुण्यपापेक्षिता मुनिः॥
MSS_7761 एको हरः प्रियाधर- गुणवेदी दिविषदोऽपरे मूढाः। विषममृतं वा सममिति यः पश्यन् गरलमेव पपौ॥
MSS_7762 एको हि कुरुते पापं कालपाशवशं गतः। नीचेनात्मापचारेण कुलं तेन विनश्यति॥
MSS_7763 एको हि खञ्जनवरो नलिनीदलस्थो दृष्टः करोति चतुरङ्गबलाधिपत्यम्। किं मे करिष्यति भवद्वदनारविन्दे जानामि नो नयनखञ्जनयुग्ममेतत्॥
MSS_7764 एको हि दोषो गुणसंनिपाते निमज्जतीत्येतदयुक्तमुक्तम्। रूपादिकान् सर्वगुणान् निहन्ति किं मौर्ख्यमेकं न शरीरभाजाम्॥
MSS_7765 एको हि दोषो गुणसंनिपाते निमज्जतीन्दोः किरणेष्विवाङ्कः। केनापि नूनं कविना च दृष्टं दारिद्र्यमेकं गुणराशिनाशि॥
MSS_7766 एको ह्यमात्यो मेधावी शूरो दान्तो विचक्षणः। राजानं राजपुत्रं वा प्रापयेन् महतीं श्रियम्॥
MSS_7767 एणः क्रीडति शूकरश्च खनति द्वीपी च गर्वायते क्रोष्टा क्रन्दति वल्गते च शशको वेगाद् रुरुर्धावति। निःशङ्कः करिपोतकस्तरुलतामुन्मोटते लीलया हंहो सिंह विना त्वयाद्य विपिने कीदृग्दशा वर्तते॥
MSS_7768 एणश्रेणिः शशकनिकरः शल्लकीनां कदम्बं कोलव्यूहः स्पृशति सुखितां यत्र तत्रापि कुञ्जे। को नामास्मिन् बत हतवने पादपस्तादृगुच्चैर् यस्य च्छायामयमधिवसत्युष्णरुग्णो गजेन्द्रः॥
MSS_7769 एणाक्षीस्पृहयालुता न कथमप्यास्ते विवेकोदयान् नित्यं प्रच्युतिशङ्कया क्षणमपि स्वर्गे न मोदामहे। अप्यन्येषु विनाशिवस्तुविषयाभोगेषु तृष्णा न मे स्वर्णद्याः पुलिने परं हरिपदध्यानं समीहामहे॥
MSS_7770 एणाद्याः पशवः किरातपरिषन्नैषा गुणग्राहिणी संचारोऽपि न नागरस्य विषयोच्छिन्नं मुनीनां मनः। धूमेनैव सुगन्धिना प्रतिपदं दिक्चक्रमामोदयन् आमूलं परिदह्यतेऽगुरुतरुः कस्मै किमाचक्ष्महे॥
MSS_7771 एणीगणेषु गुरुगर्वनिमीलिताक्षः किं कृष्णसार खलु खेलसि काननेऽस्मिन्। सीमामिमां कलय भिन्नकरीन्द्रकुम्भ- मुक्तामयीं हरिविहारवसुन्धरायाः॥
MSS_7772 एणीदृशः पाणिपुटे निरुद्धा वेणी विरेजे शयनोत्थितायाः। सरोजकोशादिव निष्पतन्ती श्रेणी घनीभूय मधुव्रतानाम्॥
MSS_7773 एणीदृशः श्रवणसीम्नि यदानयन्ति तेनैव तस्य महिमा नवचम्पकस्य। त्वं तत्र नो विहरसे यदि भृङ्ग तेन नैतस्य किंचिदपि तत् तु तवैव हानिः॥
MSS_7774 एणीदृशो विजयते वेणी पृष्ठावलम्बिनी। कशेव पञ्चबाणस्य युवतर्जनहेतवे॥
MSS_7775 एणी याति विलोक्य बालशलभान् शष्पाङ्कुरादित्सया छत्रीकुड्मलकानि रक्षति चिरादण्डभ्रमाद् कुक्कुटी। धूत्वा धावति कृष्णकीटपटलश्रेणीं शिखण्डी शिरो दूरादेव वनान्तरे विषधरग्रासाभिलाषातुरः॥
MSS_7776 एणीशाबविलोचनाभिरलसश्रोणीभरप्रौढि भिर् वेणीभूतरसक्रमाभिरभितः श्रेणीकृताभिर्वृतः। पाणी नाम विनोदयन् रतिपतेस्तूणीशयैः सायकैर् वाणीनामपदं परं व्रजजनक्षोणीपतिः पातु नः॥
MSS_7777 एणो गजः पतङ्गश्च भृङ्गो मीनस् तु पञ्चमः। शब्दस्पर्शरूपगन्धरसैरेते हताः खलु॥
MSS_7778 एतच्च तपसो मूलं तपसो मूलमेव च। सर्वदा कामविजयः संकल्पविजयस् तथा॥
MSS_7779 एतच् चतुर्गुणं तैलं तस्माच् चापि चतुर्गुणम्। कांजिकं प्रक्षिपेद् धीमांस् ततस् तैलं विपाचयेत्॥
MSS_7780 एतच्छान्तविचित्रचत्वरपथं विश्रान्तवैतालिक- श्लाघाश्लोकमगुञ्जिमञ्जुमुरजं विध्वस्तगीतध्वनि। व्यावृत्ताध्ययनं निवृत्तसुकविक्रीडासमस्यं नमद्- विद्वद्वादपथं कथं पुरमिदं मौनव्रते वर्तते॥
MSS_7781 एतच्छास्त्रार्थतत्त्वं तु मयाख्यातं तवानघ। अविश्वासो नरेन्द्राणाम् अपरं गुह्यमुच्यते॥
MSS_7782 एतज् जडाजडविवेचनमेतदेव क्षित्यादितत्त्वपरिशोधनकौशलं च। ज्ञानं च शैवमिदमागमकोटिलभ्यं मातुर्यदङ्घ्रियुगले निहितो मयात्मा॥
MSS_7783 एतत्करालकरवालनिकृत्तकण्ठ- नालोच्चलद्बहुलफेनिलबुद्बुदौघैः। सार्धं डमड्डमरुडांकृतिहूतभूत- वर्गेण भर्गगृहिणीं रुधिरैर्धिनोमि॥
MSS_7784 एतत् कवीन्द्रमुखचन्द्रमसः कदाचित् काव्याभिधानममृतं यदि नागलिष्यत्। संसारिणां विविधदुःखसहस्रभाजां चेतोविनोदसदनं किमिहाभविष्यत्॥
MSS_7785 एतत् कान्तमिदं कान्तम् इत्यावसथतृष्णया। तस्या भ्रमति सर्वाङ्गं मन्ये मूढ इव स्मरः॥
MSS_7786 एतत् कामफलं लोके यद् द्वयोरेकचित्तता। अन्यचित्तकृते कामे शवयोरिव संगमः॥
MSS_7787 एतत् कार्यममराः संश्रुतं मे धृतिः शमः सत्यधर्मानुवृत्तिः। ग्रन्थिं विनीय हृदयस्य सर्वं प्रियाप्रिये चात्मवशं नयीत॥
MSS_7787A एतत् किं ननु कर्णभूषणमयं हारः सुकाञ्ची नवा बद्धा काचिदियं त्वयाद्य तिलकः श्लाघ्यः प्रिये कल्पितः। प्रत्यङ्गं स्पृशतेति तत्क्षणभवद्रोमाञ्चमालाञ्चिता तन्वी मानमुपेक्षयैव शनकैर्धूर्तेन संमोचिता॥
MSS_7788 एतत् किं प्रणयिन्यपि प्रणयिनी यन् मानिनी जायते मन्ये मानविधौ भविष्यति सुखं किंचिद् विशिष्टं रसात्। वाञ्छा तस्य सुखस्य मेऽपि हृदये जागर्ति नित्यं परं स्वप्नेऽप्येष न मेऽपराध्यति पतिः कुप्यामि तस्मै कथम्॥
MSS_7789 एतत् किं श्रुतसदृशं त्वद्व्रतयोग्यं कुलानुरूपं वा। कृतवानसि यत् सुमते परिभूतगुणोदयं कर्म॥
MSS_7790 एतत्कीर्तिविवर्तधौतनिखिलत्रैलोक्यनिर्वासितैर् विश्रान्तिः कलिता कथासु जगतां श्यामैः समग्रैरपि। जज्ञे कीर्तिमयादहो भयभरैरस्मादकीर्तेः पुनः सा यन्नास्य कथापथेऽपि मलिनच्छाया बबन्ध स्थितिम्॥
MSS_7791 एतत्कुचस्पर्धितया धटस्य ख्यातस्य शास्त्रेषु निदर्शनत्वम्। तस्माच्च शिल्पान् मणिकादिकारी प्रसिद्धनामाजनि कुम्भकारः॥
MSS_7792 एतत् कृत्वा प्रियमनुचितप्रार्थनावर्त्मनो मे सौहार्दाद् वा विधुर इति वा मय्यनुक्रोशबुद्ध्या। इष्टान् देशान् विचर जलद प्रावृषा संभृतश्रीर् मा भूदेवं क्षणमपि च ते विद्युता विप्रयोगः॥
MSS_7793 एतत् कोककुटुम्बिनीजनमनःशल्यं चकोराङ्गना- चञ्चूकोटिकपाटयोर्घटितयोरुद्घाटिनी कुञ्चिका। दग्धस्यापि नवाङ्कुरः स्मरतरोरार्द्रागसां प्रेयसी- मानोद्दामगजाङ्कुशो विजयते मुग्धं सुधांशोर्वपुः॥
MSS_7794 एतत् तद् दुर्जयं लोके पुत्रदारमयं विषम्। जायन्ते च म्रियन्ते च यत् पीत्वा मोहिताः प्रजाः॥
MSS_7795 एतत् तद् धृतराष्ट्रवक्त्रसदृशं मेघान्धकारं नभो हृष्टो गर्जति चातिदर्पितबलो दुर्योधनो वा शिखी। अक्षद्यूतजितो युधिष्ठिर इवाध्वानं गतः कोकिलो हंसाः संप्रति पाण्डवा इव वनादज्ञातचर्यां गताः॥
MSS_7796 एतत् तद्वक्त्रमत्र क्व तदधरमधु क्वायतास्ते कटाक्षाः क्वालापाः कोमलास्ते क्व स मदनधनुर्भङ्गुरो भ्रूविलासः। इत्थं खट्वाङ्गकोटौ प्रकटितदशनं मञ्जुगुञ्जत्समीरम् रागान्धानामिवोच्चैरुपहसितमहो मोहजालं कपालम्॥
MSS_7797 एतत् तर्कय चक्रवाकसुदृशामाश्वासनादायिनः प्रौढध्वान्तपयोधिमग्नजगतीदत्तावलम्बोत्सवाः। दीप्तांशोर्विकसन्ति दिङ्मृगदृशां काश्मीरपङ्कोदक- व्यात्युक्षीचतुराः सरोरुहवनश्रीकेलिकाराः कराः॥
MSS_7798 एतत् तर्कय चक्रवाकहृदयाश्वासाय तारागण- ग्रासाय स्फुरदिन्दुमण्डलपरीहासाय भासां निधिः। दिक्कान्ताकुचकुम्भकुङ्कुमरजोन्यासाय पङ्केरुहो- ल्लासाय स्फुटवैरिकैरववनत्रासाय विद्योतते॥
MSS_7799 एतत् तस्य मुखात् कियत् कमलिनीपत्रे कणं वारिणो यन् मुक्तामणिरित्यमंस्त स जडः शृण्वन् यदस्मादपि। अङ्गुल्यग्रलघुक्रियाप्रविलयिन्यादीयमाने शनैस् कुत्रोड्डीय गतो ममेत्यनुदिनं निद्राति नान्तःशुचा॥
MSS_7800 एतत् तु मां दहति यद् गृहमस्मदीयं क्षीणार्थमित्यतिथयः परिवर्जयन्ति। संशुष्कसान्द्रमदलेखमिव भ्रमन्तः कालात्यये मधुकराः करिणः कपोलम्॥
MSS_7801 एतत् ते भ्रूलतोद्भासि पाटलाधरपल्लवम्। मुखं नन्दनमुद्यानम् अतोऽन्यत् केवलं वनम्॥
MSS_7802 एतत् ते मुखमक्षतेन्दुलडहच्छायं भवल्लोचनं नीलेन्दीवरनिर्विशेषमधरस्ते बन्धुजीवारुणः। भ्रूवल्लिस्तव कामकार्मुकलता लीलासहाध्यायिनी न ध्यायन्तु कथं नु देव कथय त्वामेकमेणीदृशः॥
MSS_7803 एतत् पयोधरयुगं पतितं निरीक्ष्य खेदं वृथा वहसि किं कमलायताक्षि। स्तब्धो विवेकरहितो जनतापकारी ह्यत्युन्नतः प्रपततीति किमत्र चित्रम्॥
MSS_7804 एतत् पुरः स्फुरति पद्मदृशां सहस्रम् अक्षिद्वयं कथय कुत्र निवेशयामि। इत्याकलय्य नयनाम्बुरुहे निमील्य रोमाञ्चितेन वपुषा स्थितमच्युतेन॥
MSS_7805 एतत् पूतनचक्रमक्रमकृतग्रासार्धमुक्तैर्वृकान् उत्पुष्णत्परितो नृमांसविघसैरादर्दरं क्रन्दतः। खर्जूरद्रुमदघ्नजङ्घमसितत्वङ्नद्धविष्वक्तत- स्नायुग्रन्थिघनास्थिपञ्जरजरत्कङ्कालमालोक्यते॥
MSS_7806 एतत् प्रचण्डि समुदेत्यकलङ्कमूर्ति कल्माषिताम्बरतलं ग्रहचक्रवालम्। सूर्येन्दुसंपुटसमुद्गकवाटकोष- विश्लेषकीर्णनवरत्नकलापकान्ति॥
MSS_7807 एतत् सर्वं परिज्ञाय वृक्षारोपं समारभेत्। धर्मार्थकाममोक्षाणां द्रुमेभ्यः साधनं यतः॥
MSS_7808 एतत् सर्वं शृणुत वचनं संग्रहादत्र सख्यः प्राणानां नः फलमविकलं नूनमेषा सखी वः। विश्लेषेऽस्मिन् प्रचलति भृशं दीपिकेव प्रवाते सत्यामस्यां वयमतमसः सर्वथा रक्षतैनाम्॥
MSS_7809 एतत् सर्वममात्यादि राजा नयपुरःसरः। नयत्युन्नतिमुद्युक्तो व्यसनी क्षयमेव च॥
MSS_7810 एतदत्र पथिकैकजीवितं पश्य शुष्यतितरां महत्सरः। रे मुधाम्बुधर रुद्धसद्गतिर् वर्धिता किमिति घट्टवाहिनी॥
MSS_7811 एतदनूपे वाच्यं जाङ्गलभूमौ च पञ्चभिः पुरुषैः। एतैरेव निमित्तैर् मरुभूमावष्टभिः कथयेत्॥
MSS_7812 एतदर्थं श्रुते बुद्धिं करोति द्वेषदूषितः। यद् विवादैः करिष्यामि मानम्लानिं मनीषिणाम्॥
MSS_7813 एतदर्थं हि कुर्वन्ति राजानो धनसंचयम्। रक्षयित्वा तु चात्मानं यद्धनं तद् द्विजातये॥
MSS_7814 एतदर्थं हि राज्यानि प्रशासति नरेश्वराः। यदेषां सर्वकृत्येषु मनो न प्रतिहन्यते॥
MSS_7815 एतदर्थे कुलीनानां नृपाः कुर्वन्ति संग्रहम्। आदिमध्यावसानेषु न ते गच्छन्ति विक्रियाम्॥
MSS_7816 एतदुच्छ्वसितपीतमैन्दवं सोढुमक्षममिव प्रभारसम्। मुक्तषट्पदविरावमञ्जसा भिद्यते कुमुदमा निबन्धनात्॥
MSS_7817 एतदेव कुलीनत्वम् एतदेव गुणार्जनम्। यत् सदैव सतां सत्सु विनयावनतं शिरः॥
MSS_7818 एतदेव तु विज्ञेयं स्वार्थधर्मविघातजे। विषयध्वंसजे शत्रोर् विषयप्रतिपीडनम्॥
MSS_7819 एतदेव परं शौर्यं यत् परप्राणरक्षणम्। नहि प्राणहरः शूरः शूरः प्राणप्रदोऽर्थिनाम्॥
MSS_7819A एतदेव मम पुण्यमगण्यं यत् कृशोदरि दृशोरतिथिस् त्वम्। दूरमस्तु मदघूर्णिततारं शारदेन्दुमुखि वीक्षणमक्ष्णोः॥
MSS_7820 एतदेव महच्चित्रं प्राक्तनस्येह कर्मणः। यदनात्मवतामायुर् यच्चानतिमतां श्रियः॥
MSS_7821 एतदेव हि पाण्डित्यम् इयमेव बहुज्ञता। अयमेव परो लाभो यत् स्वल्पाद् भूरिरक्षणम्॥
MSS_7822 एतदेव हि पाण्डित्यं एषा चैव कुलीनता। एष एव परो धर्म आयादूनतरो व्ययः॥
MSS_7824 एतदेवायुषः सारं निसर्गक्षणभङ्गिनः। स्निग्धर्मुग्धैर्विदग्धैश्च यदयन्त्रितमास्यते॥
MSS_7824A एतदेवार्थसामर्थ्यं प्रत्यक्षेणोपलक्ष्यते। पुत्रदारादिसंबन्धः पुंसां धननिबन्धनः॥
MSS_7825 एतदेवार्थसामर्थ्यं प्रत्यक्षेणोपलक्ष्यते। यत् स्कन्धबन्धे जीवद्भिः शवः शिबिकयोह्यते॥
MSS_7826 एतद्गन्धगजस् तृषाम्भसि भृशं कण्ठान्तमज्जत्तनुः फेनैः पाण्डुरितः स्वदिक्करिजयक्रीडायशःस्पर्धिभिः। दन्तद्वन्द्वजलानुबिम्बनचतुर्दन्तः कराम्भोवमि- व्याजादभ्रमुवल्लभेन विरहं निर्वापयत्यम्बुधेः॥
MSS_7827 एतद्दत्तासिघातस्रवदसृगसुहृद्वंशसार्द्रेन्धनैत् अद्- दोरुद्दामप्रतापज्वलदनलमिलद्भूमधूमभ्रमाय। एतद्दिग्जैत्रयात्रासमसमरभरं पश्यतः कस्य नासीद् एतन्नासीरवाजिव्रजखुरजरजोराजिराजिस्थलीषु॥
MSS_7828 एतद् दधाति नवयौवननर्तकस्य कश्मीरजच्छुरिततालकयुग्मलक्ष्मीम्। मध्ये समुच्छ्वसितवृत्ति मनागुपान्ते लब्धात्मसीम कुचकुड्मलयुग्ममस्याः॥
MSS_7829 एतद्दन्तिबलैर्विलोक्य निखिलामालिङ्गिताङ्गीं भुवं संग्रामाङ्गणसीम्नि जङ्गमगिरिस्तोमभ्रमाधायिभिः। पृथ्वीन्द्रः पृथुरेतदुग्रसमरप्रेक्षोपनम्रामर- श्रेणीमध्यचरः पुनः क्षितिधरक्षेपाय धत्ते धियम्॥
MSS_7830 एतद् देव यशस्करं नरपतेर्यत् तस्करे निग्रहो दीर्घं जीव यथापराधमधुरं दण्डं जगत्यावहन्। येनायं परिपन्थिपार्थिववधूसिन्दूरचौरस् त्वया बद्धश्च प्रतिदण्डभैरवकरी क्षिप्तश्च कारागृहे॥
MSS_7831 एतद् धनञ्जयो वाच्यो नित्योद्युक्तो वृकोदरः। यदर्थं क्षत्रिया सूते तस्य कालोऽयमागतः॥
MSS_7832 एतद्धि परमं नार्याः कार्यं लोके सनातनम्। प्राणानपि परित्यज्य यद् भर्तृहितमाचरेत्॥
MSS_7833 एतद् बभ्रुकचानुकारिकिरणं राजद्रुहोऽह्नः शिरश्- छेदाभं वियतः प्रतीचि निपतत्यब्धौ रवेर्मण्डलम्। एषापि द्युरमा प्रियानुगमनं प्रोद्दामकाष्ठोत्थिते संध्याग्नौ विनिधाय तारकमिषाज्जातास्थिशेषस्थितिः॥
MSS_7834 एतद् बुद्धिमशेषाणां सत्त्वमातन्य योगवित्। परित्यजति सम्प्राप्य बुद्धिसौक्ष्म्यमनुत्तमम्॥
MSS_7835 एतद्भीतारिनारी गिरिबिलविगलद्वासरा निःसरन्ती स्वक्रीडाहंसमोहग्रहिलशिशुभृशप्रार्थि तोन्निद्रचन्द्रा। आक्रन्दद् भूरि यत्तन्नयनजलमिलच्चन्द्रहंसानुबिम्ब- प्रत्यासत्तिप्रहृष्यत्तनयविहसितैराश्वसीन् न्यश्वसीच्च॥
MSS_7836 एतद् भीमपराक्रमेण रचितं संसारसारं सरः पाथोनाथकथापहस्तनकलावैचक्षणे दीक्षितम्। यन्माहात्म्यविलोकनाद्भुतरसाद्धूताम्बरश्री शिरः- स्रस्तं कुण्डलमम्बुबिम्बितरविव्याजेन विद्योतते॥
MSS_7837 एतद्भूषणकौशलं तव तनौ पश्येत् तदा माधवो राधे तत्सविधे हि चेतसिचले चेद् धैर्यमाधास्यति। इत्थं जल्पति शिल्पकारिणि जने तस्याः स्मरन्त्या हरिं सद्यः स्वेदसरिद् व्यलम्पदमलं पत्रावलीमण्डलम्॥
MSS_7838 एतद्यशःक्षीरधिपूरगाहि पतत्यगाधे वचनं कवीनाम्। एतद्गुणानां गणनाङ्कपातः प्रत्यर्थिकीर्तीः खटिकाः क्षिणोति॥
MSS_7839 एतद् रहस्यं परमम् एतच्च परमं पदम्। एषा गतिर्विरक्तानाम् एषोऽसौ परमः शिवः॥
MSS_7840 एतद् विदन्तो विद्वांसो ब्राह्मणा ब्रह्मवादिनः। न राज्ञः प्रतिगृह्णन्ति प्रेत्य श्रेयोऽभिकाङ्क्षिणः॥
MSS_7841 एतद् विद्वान् मदुदितं ज्ञानविज्ञाननैपुणम्। न निन्दति न च स्तौति लोके चरति सूर्यवत्॥
MSS_7842 एतद् विधानमातिष्ठेद् अरोगः पृथिवीपतिः। अस्वस्थः सर्वमेतत् तु भृत्येषु विनियोजयेत्॥
MSS_7843 एतद् विभाति चरमाचलचूडचुम्बि- हिण्डीरपिण्डरुचिशीतमरीचिबिम्बम्। उज्ज्वालितस्य रजनीं मदनानलस्य धूमं दधत् प्रकटलाञ्छनकैतवेन॥
MSS_7844 एतद् व्योमवनीवराहवलयं विश्वैकवीरस्मर- स्कन्धावारमदान्धसिन्धुरकुलं श्यामावधूकैशिकम्। चक्षुष्याञ्जनवस्तु घूकसदसां विश्लिष्टचक्राह्वय- स्तोमान्तर्गतधूमकेतनमहाधूम्या तमस् तार्यते॥
MSS_7845 एतन्नरेन्द्रवृषभ क्षपया व्रजन्त्या संरोपणार्थमिव गोपितमम्बुजेषु। उद्घाटयत्ययमशीतकरः करौघैः पद्माकरात् तिमिरबीजमिवालिवृन्दम्॥
MSS_7846 एतन्मन्दविपक्वतिन्दुकफलश्यामोदरापाण्डर- प्रान्तं हन्त पुलिन्दसुन्दरकरस्पर्शक्षमं लभ्यते। तत् पल्लीपतिपुत्रि कुञ्जरकुलं कुम्भाभयाभ्यर्थना- दीनं त्वामनुनाथते कुचयुगं पत्रावृतं मा कृथाः॥
MSS_7847 एतन्मयमिव जातं निपतितमस्यां मनो नूनम्। नायात्यपि यदुपायात् कथमपि कायात् कुरङ्गनयनायाः॥
MSS_7848 एतन्मानिनि मानसं सुरसरो निर्लूनहेमाम्बुजं पार्वत्या प्रियपूजनार्थममुतो गङ्गासरिन्निर्गता। अस्माच् चित्रशिखण्डिभिश्च परमे पर्वण्युपादीयते स्नानोत्तीर्णवृषाङ्कभस्मरजसां सङ्गात् पवित्रं पयः॥
MSS_7849 एतन्मालवमण्डलं विजयते सौजन्यरत्नाङ्कुरैः संपद्विभ्रमधामभिः किमपरं शृङ्गारसारैर्जनैः। यत्रारुह्य विचित्रचित्रवलभीर्लीलाशिलासद्मनां नीयन्ते जलदोदयेषु दिवसाः कान्तासखैः कामिभिः॥
MSS_7850 एतन्मुखं प्रियायाः शशिनं जित्वा कपोलयोः कान्त्या। तापानुरक्तमधुना कमलं ध्रुवमीहते जेतुम्॥
MSS_7851 एतल्लोचनमुत्पलभ्रमवशात् पद्मभ्रमादाननं भ्रान्त्या बिम्बफलस्य चाजनि दधद्वामाधरो वेधसा। तस्याः सत्यमनङ्गविभ्रमभुवः प्रत्यङ्गमासङ्गिनी भ्रान्तिर्विश्वसृजोऽपि यत्र कियती तत्रास्मदादेर्मतिः॥
MSS_7852 एतस्माज् जलधेर्जलस्य कणिकाः काश्चिद् गृहीत्वा ततः पाथोदाः परिपूरयन्ति जगतीं रुद्धाम्बरा वारिभिः। अस्मान् मन्दरकूटकोटिघटनाभीतिभ्रमत्तारकां प्राप्यैकां जलमानुषीं त्रिभुवने श्रीमानभूदच्युतः॥
MSS_7853 एतस्मात् कथमिन्द्रजालमपरं स्त्रीगर्भवासोऽस्थिरं रेतः श्च्योतति मस्तमस्तकपदाविर्भूतनानाङ्कुरम्। पर्यायेण शिशुत्वयौवनजरावेषैरशेषैर्वृतं पश्यत्यत्ति शृणोति जिघ्रति मुहुर्निद्राति जागर्ति च॥
MSS_7854 एतस्मात् परमानन्दाच् शुद्धचिन्मात्ररूपिणः। जीवः संजायते पूर्वं तस्माच् चित्तं ततो जगत्॥
MSS_7855 एतस्मात् सरसश्चिराय चलितं चक्रेण चेतस्वता नीरक्षीरपरीक्षकेण सुधिया हंसेन हा निर्गतम्। निर्यातं निभृतं कलध्वनिकृता कारण्डवेन क्वचित् सार्धं केन करोतु सारसयुवा संभाषणं सव्यथः॥
MSS_7856 एतस्मादमृतं सुरैः शतमखेनोच्चैःश्रवाः सद्गुणः कृष्णेनाद्भुतविक्रमैकवसतिर्लक्ष्मीः समासादिता। इत्यादि प्रचुराः पुरातनकथाः सर्वेभ्य एव श्रुता अस्माभिस्तु न दृष्टमत्र जलधौ मिष्टं पयोऽपि क्वचित्॥
MSS_7857 एतस्माद् विरमेन्द्रियार्थगहनादायासकादाश्रयाच् श्रेयोमार्गमशेषदुःखशमनव्यापारदक्षं क्षणात्। शान्तं भावमुपैहि संत्यज निजां कल्लोललोलां गतिं मा भूयो भज भङ्गुरां भवरतिं चेतः प्रसीदाधुना॥
MSS_7858 एतस्मान् मां कुशलिनमभिज्ञानदानाद् विदित्वा मा कौलीनादसितनयने मय्यविश्वासिनी भूः। स्नेहानाहुः किमपि विरहे ह्रासिनस् ते ह्यभोगाद् इष्टे वस्तुन्युपचितरसाः प्रेमराशीभवन्ति॥
MSS_7859 एतस्मिन् कुसुमे स्वभावमहति प्रायो महीयः फलं रम्यं स्वादु सुगन्धि शीतलमलं प्राप्तव्यमित्याशया। शाल्मल्याः परिपाककालकलनाबोधेन कीरः स्थितो यावत् तत्पुटसंधिनिर्गतपतत्तूलं फलात् पश्यति॥
MSS_7860 एतस्मिन् घनचन्दनार्द्रवपुषो निद्राकषायेक्षणा लीलालोलमृदूल्लसद्भुजलताव्याजृम्भमाण् आ मुहुः। निर्गच्छन्ति शनैरहःपरिणतौ मन्दा लतामन्दिरात् स्वेदाम्भःकणदन्तुरस्तनतटाभोगाः कुरङ्गीदृशः॥
MSS_7861 एतस्मिन् घनबद्धसम्पदि वनोत्सङ्गे नवाप्तोष्मभिः स्वच्छन्दं गमितः सुखेन कतिभिः कालो न दन्तावलैः। धिग् जातोऽसि तदात्र दग्धसमये दन्तिन्यदा नोदकं नो वृक्षा न तृणानि केवलमयं दावानलः क्रीडति॥
MSS_7862 एतस्मिन् दाक्षिणाशानिलचलितलतालीनमत्तालिमाल् आ- पक्षक्षोभावधूतच्युतबहलरजोह्लादिहृद्ये वसन्ते। प्रेमस्वेदार्द्रबाहुश्लथवलयरणत्प्रौढसीमन्तिनीनां मन्दः कण्ठग्रहोऽपि ग्लपयति हृदयं किं पुनर्विप्रयोगः॥
MSS_7863 एतस्मिन् दिवसस्य मध्यसमये वातोऽपि चण्डातप- त्रासेनेव न संचरत्यहिमगोर्बिम्बे ललाटंतपे। किं चान्यत्परितप्तधूलिलुठनप्लोषासहत्वादिव च्छाया दूरगतापि भूरुहतले व्यावर्त्य संलीयते॥
MSS_7864 एतस्मिन्नधिकपयःश्रियं वहन्त्यः संक्षोभं पवनभुवा जवेन नीताः। वाल्मीकेररहितरामलक्ष्मणानां साधर्म्यं दधति गिरां महासरस्यः॥
MSS_7865 एतस्मिन्नवदातकान्तिनि कुचद्वन्द्वे कुरङ्गीदृशः संक्रान्तप्रतिबिम्बमैन्दवमिदं द्वेधा विभक्तं वपुः। आनन्दोत्तरलस्य पुष्पधनुषस् तत्कालनृत्योत्सव- प्राप्तिप्रोद्यतकांस्यतालयुगलप्रायं समालोक्यते॥
MSS_7866 एतस्मिन् मदकलमल्लिकाक्षपक्ष- व्याधूतस्फुरदुरुदण्डपुण्डरीकाः। बाष्पाम्भःपरिपतनोद्गमान्तराले दृश्यन्तामविरहितश्रियो विभागाः॥
MSS_7867 एतस्मिन् मदजर्जरैरुपचिते कम्बूरवाडम्बरैः स्तैमित्यं मनसो दिशत्यनिभृतं धारारवे मूर्च्छति। उत्सङ्गे ककुभो निधाय रसितैरम्भोमुचां घोरयन् मन्ये मुद्रितचन्द्रसूर्यनयनं व्योमापि निद्रायते॥
MSS_7868 एतस्मिन् मरुमण्डले परिचलत्कल्लोलकोलाहल- क्रीडत्कङ्कमपङ्कमङ्कविलसन्निःशङ्कमत्स्य् अव्रजम्। केनेदं विकसत्कुशेशयकुटीकोणक्वणत्षट्पदं श्रेणिप्रीणितपान्थमुज्ज्वलजलं चक्रे विशालं सरः॥
MSS_7869 एतस्मिन् मृगयां गतेऽपि धनुषा बाणे समारोपितेऽप्य् आकर्णान्तगतेऽपि मुष्टिविगतेऽप्येनाङ्गलग्नेऽपि च। न त्रस्तं न पलायितं न चलितं नोत्कण्ठितं नोत्प्लुतं मृग्या यद् वशिनं करोति दयितं कामोऽयमित्याशया॥
MSS_7870 एतस्मिन् वनमार्गभूपरिसरे सौन्दर्यमुद्राङ्कितः प्रोद्यद्भिः फलपत्रपुष्पनिवहैश् चूतः स एकः परम्। यं वीक्ष्य स्मितवक्त्रमुद्गतमहासंतोषमुल्लासित- स्फारोत्कण्ठमकुण्ठितक्रमममी धावन्ति पान्थव्रजाः॥
MSS_7871 एतस्मिन् विजने वनेऽतनुतरुच्छन्नावकाशे सुखं तिष्ठामीति तव द्विषामधिपतिर्यावद् विधत्ते मतिम्। तावत् तत्र निपातितं भुवि भवन्नामाङ्कसेल्लाहतं दृष्ट्वा केसरिणः करङ्कमसमत्रासो मुहुर्मुर्च्छति॥
MSS_7872 एतस्मिन् विपिने मया बलवता नाज्ञापिताः के मृगाः कस्मै वा न फलं विकीर्णमुचितं रोषस्य तोषस्य च। सोऽहं मूषकमद्य बन्धनगुणच्छेदार्थमभ्यर्थये नास्थां सोऽपि करोति दग्धहृदयं द्वेधा न किं भिद्यते॥
MSS_7873 एतस्मिन् विपुले प्लवंगमकुले जातो गुणैरग्रणीर् एकः क्वापि कपिः स कोऽपि मरुतां वन्द्यो मरुन्नन्दनः। केलिप्राङ्गणवापिकावदभवद् यस्याम्भसां भर्तरि द्राक्कल्लोलविकारकल्पितजगत्कम्पेऽपि झम्पारसः॥
MSS_7874 एतस्मिन् सरसि प्रसन्नपयसि प्राणत्रुटत्तालुना किंकोलाहलडम्बरेण खलु रे मण्डूक मूकीभव। उन्मीलन्नयनावलीदलचलल्लक्ष्मीरणन्नूपुर- व्याहारप्रतिवादिनः प्रतिदिनं प्रेषन्ति हंसस्वनाः॥
MSS_7875 एतस्मिन् सहसा वसन्तसमये प्राणेश देशान्तरं गन्तुं त्वं यतसे तथापि न भयं तापात् प्रपद्येऽधुना। यस्मात् कैरवसारसौरभमुषा साकं सरोवायुना चान्द्री दिक्षु विजृम्भते रजनिषु स्वच्छा मयूखच्छटा॥
MSS_7876 एतस्मिन् सुतनु लतागृहेऽतिरम्यं मालत्याः कुसुममनाचितं परेण। इत्युक्त्वा मृदुकरपल्लवं गृहीत्वा मुग्धाक्षीं रहसि निनाय कोऽपि धूर्तः॥
MSS_7877 एतस्य कलामेकाम् अमृतमयूखस्य पार्वतीरमणः। वर्णावलिमिव वहति प्रतिमासं घट्यमानस्य॥
MSS_7878 एतस्य जाङ्गुलिक नार्पय मन्त्रदर्पाद् आस्ये निजाङ्गुलिमयं खलु कोऽपि सर्पः। अत्रैव यस्य विषमेण विषेण दग्धास् ते त्वादृशा निरसवः पतिताः सहस्रम्॥
MSS_7879 एतस्य रहसि वक्षसि सरसिजपत्त्रेण ताडितस्यापि। दयितस्य वीक्ष्य हसितं प्रियसखि हसितं ममाप्यासीत्॥
MSS_7880 एतस्य वेश्मनि कलावति हालिकस्य दुर्द्दैववैभववशात् पतितासि तन्वि। तद्वारिकुम्भवहनाय करीषकृत्यै चातुर्यमर्जय वशीकरणाय भर्तुः॥
MSS_7881 एतस्य सावनिभुजः कुलराजधानी काशी भवोत्तरणधर्मतरिः स्मरारेः। यामागता दुरितपूरितचेतसोऽपि पापं निरस्य चिरजं विरजीभवन्ति॥
MSS_7882 एतस्यां रतिवल्लभक्षितिपतेः क्रीडासरस्यां शनैः संशोषं नयतीह शैशववधूस् तारुण्यतिग्मद्युतिः। अन्तःस्थापि यथा यथा कुचतटी धत्तेऽन्तरायद्वयं लौल्यं हन्ति तथा तथाविधजले दृक्पीनमीनावलिः॥
MSS_7883 एतस्याः करिकुम्भसंनिभकुचप्राग्भारपृष्ठे लुठद्- गुञ्जागर्भगजेन्द्रमौक्तिकसरश्रेणीमनोहारिणि। दूरादेत्य तरङ्ग एष पतितो वेगाद् विलीनः कथं को वान्योऽपि विलीयते न सरसः सीमन्तिनीसंगमे॥
MSS_7884 एतस्याः स्तनपद्मकोरकयुगं यस्याननेन्दोः सित- ज्योत्स्नाभिर्न भजत्यदो मृगदृशः शङ्के विकासं पुनः। तस्मिंल् लोचनपङ्कजं विकसितं भ्रूभृङ्गसंसेवितं स्वान्ते संशयमातनोति सुतरामेतन् ममैवासकृत्॥
MSS_7885 एतस्याः स्तनभारभङ्गुरमुरः कीर्णा नितम्बस्थली मध्यं मज्जति नाभिगर्तपतितं नाभ्यञ्चलं चुम्बति। धैर्यं धेहि मनःकुरङ्ग पुरतो रोमावली वागुरा एतद् भ्रान्तिगतागतव्यसनिनः किं वा विधेयं विधे॥
MSS_7886 एतस्या विरहज्वरः करतलस्पर्शैः परीक्ष्यो न यः स्निग्धेनापि जनेन दाहभयतः प्रस्थंपचः पाथसाम्। निःशक्तीकृतचन्दनौषधिविधावस्मिंश् चमत्कारिणो लाजस्फोटममी स्फुटन्ति मणयो विश्वेऽपि हारस्रजाम्॥
MSS_7887 एतस्योन्नतसर्वकर्मकृतिनस् त्रैलोक्यचूडामणेः शंभुब्रह्मपुरंदरप्रभृतयः स्तुत्यै न शक्ता यदि। देवः पन्नगनायको भगवती वाणी स्वयं चेज् जडा सैन्दर्यस्य निरूपणे वद कथं शक्तो भवेन् मानवः॥
MSS_7888 एतां नवाम्बुधरकान्तिमुदीक्ष्य वेणीम् एणीदृशो यदि वदन्ति वदन्तु नाम। ब्रूमो वयं मुखसुधांशुसुधाभिलाषाद् अभ्यागतां भुजगिनीं मणिमुद्वहन्तीम्॥
MSS_7889 एतां पश्य पुरःस्थलीमिह किल क्रीडाकिरातो हरः कोदण्डेन किरीटिना सरभसं चूडान्तरे ताडितः। इत्याकर्ण्य कथाद्भुतं हिमनिधावद्रौ सुभद्रापतेर् मन्दं मन्दमकारि येन निजयोर्दोर्दण्डयोर्मण्डनम्॥
MSS_7890 एतां विलोकय तनूदरि ताम्रपर्णीम् अम्भोनिधौ विवृतशुक्तिपुटोद्धृतानि। यस्याः पयांसि परिणाहिषु हारमूर्त्या वामभ्रुवां परिणमन्ति पयोधरेषु॥
MSS_7891 एतांश् छिनद्मि यदि तन्मम जीवितेन शण्ढस्य किं नु यदि सन्त्वथ गोपतेः किम्। आसे प्रसार्य यदि तज्जनता हसन्ति भारैर्गुणैश्च वृषणैश्च हला श्रमो मे॥
MSS_7892 एतांस् ते भ्रमरौघनीलकुटिलान् बध्नामि किं कुन्तलान् किं न्यस्यामि मधूकपाण्डुमधुरे गण्डेऽत्र पत्रावलीम्। किं चास्मिन् व्यपनीय बन्धनमिदं पङ्केरुहाणां दलत्- कोषश्रीमुषि सर्वचित्तहरिणस्यारोपयामि स्तने॥
MSS_7893 एताः करोत्पीडितवारिधारा दर्पात् सखीभिर्वदनेषु सिक्ताः। वक्रेतराग्रैरलकैस् तरुण्यश् चूर्णारुणान् वारिलवान् वमन्ति॥
MSS_7894 उद्बन्धकेशश्च्युतपत्त्रलेखो विश्लेषिमुक्ताफलपत्त्रवेष्टः। मनोज्ञ एव प्रमदामुखानाम् अम्भोविहाराकुलितोऽपि वेषः॥
MSS_7895 एताः कानपि मण्डयन्ति पुरुषान् नानाविधैर्भूषणैर् एताः कानपि वञ्चयन्ति च जनान् मिथ्यावचोभिः पुनः। एता वै रमयन्ति कानपि वरान् भावैर्मनोजोत्कटैः स्वान्त भ्रान्त करोषि किं बत मुधा नारीषु हार्दं हि तत्॥
MSS_7896 एताः पङ्किलकूलरूढनलदस्तम्बक्वणत्कम्बवः क्रीडत्कर्कटचक्रवालविदलज्जम्बालतोयाविलाः। हृल्लेखं जनयन्त्यनूपसरितामुत्तुण्डगण्डूपदो- त्कीर्णक्लिन्नमृदो नदस्थपुटितप्रान्तास् तटीभूमयः॥
MSS_7897 एताः प्रफुल्लकमलोत्पलवक्त्रनेत्रा गोपाङ्गनाः कनकचम्पकपुष्पगौराः। नानाविरागवसना मधुरप्रलापाः क्रीडन्ति वन्यकुसुमाकुलकेशहस्ताः॥
MSS_7898 एताः शार्दूलहेलादलितमृगकुलव्यक्तरक्ताभिषिक्त- क्ष्मापीठास्वादलुब्धस्फुटतरकलहस्फारफ् एरण्डचण्डाः। वेल्लन्निर्मोकवल्लीवलयनिगडितानोकहक्रोडनीड- क्रीडन्निःशूकघूकव्यतिकरमुखरा भूमयो भीषयन्ति॥
MSS_7899 एताः संप्रति गर्भगौरवभराद् राज्ञोऽवरोधाङ्गनाः कान्तारेषु पलायितुं बत कथं पद्भ्यां भवेयुः क्षमाः। इत्थं चेतसि संविभाव्य सदयं वैकुण्ठकण्ठीरव त्वन्नादावलिभिः सखीभिरिव किं तद्गर्भपातः कृतः॥
MSS_7900 एताः सत्यविहीना धनलवलीनाः सुखक्षणाधीनाः। वेश्या विशन्ति हृदयं मुखमधुरा निर्विचाराणाम्॥
MSS_7901 एताः सुतनु मुखं ते सख्यः पश्यन्ति हेमकूटगताः। प्रत्यागतप्रसादं चन्द्रमिवोपप्लवान् मुक्तम्॥
MSS_7902 एताःस्थानपरिग्रहेण शिवयोरत्यन्तकान्तश्रियः प्रालेयाचलमेखलावनभुवः पुष्णन्ति नेत्रोत्सवम्। व्यावल्गद्बलवैरिवारणवरप्रत्यग्रदन्ताहति- श्वभ्रप्रस्रवदभ्रसिन्धुसवनप्रस्निग्धदेवद्रुमाः॥
MSS_7903 एताः स्वार्थपरा नार्यः केवलं स्वसुखे रताः। न तासां वल्लभो यस्मात् स्वसुतोऽपि सुखं विना॥
MSS_7904 एता गुरुश्रोणिपयोधरत्वाद् आत्मानमुद्वोढुमशक्नुवत्यः। गाढाङ्गदैर्बाहुभिरप्सु बालाः क्लेशोत्तरं रागवशात् प्लवन्ते॥
MSS_7905 एतादृशे कलियुगेऽपि शतेषु कश्चिज् जातादरो जगति यः श्रुतिमार्ग एव। यत् किंचिदाचरतु पात्रमसौ स्तुतीनां श्लाघ्यं मितापमपि किं न मरौ सरश्चेत्॥
MSS_7906 एतानि क्रतुपृष्ठवेदिविलुठद्विप्राणि वातप्रमी- च्छन्नोपान्ततरूणि पश्य दधते पुण्याश्रमाणि श्रियम्। यान्युत्क्षिप्य मनः पराञ्चति परं नारायणाराधन- श्रद्धामोदितमेकदैव धनिकद्वारे च दारेषु च॥
MSS_7907 एतानि तानि नवयौवनगर्हितानि मिष्टान्नपानशयनासनलालितानि। हारार्धहारमणिमण्डितभूषणानि भूमौ पतन्ति विलुठन्ति कलेवराणि॥
MSS_7908 एतानि तानि हरनेत्रशिखिप्रबन्ध- दग्धस्मरव्रणविनाशरसायनानि। केषां न विस्मयकराणि नितम्बिनीनां विश्वप्रियाणि नयनार्धविलोकितानि॥
MSS_7909 एतानि तान्यापतितानि काले भाग्यक्षयान् निष्फलमुद्यमानि। तुरङ्गमस्येव रणे निवृत्ते नीराजनाकौतुकमङ्गलानि॥
MSS_7910 एतानि निःसहतनोरसमञ्जसानि शून्यं मनः पिशुनयन्ति गतागतानि। एते च तीरतरवः प्रथयन्ति तापम् आलम्बितोज्झितपरिग्लपितैः प्रवालैः॥
MSS_7911 एतानि बालधवल प्रविहाय कामं गोष्ठाङ्गणे तरलतर्णकचेष्टितानि। स्कन्धं निधेहि धुरि पूर्वधुरीणमुक्तो नेतव्यतामुपगतोऽस्ति तवैष भारः॥
MSS_7912 एतानि मम पद्यानि पठित्वा यः सभां गतः। स सदा पूज्यते राज्ञा सद्धर्मो नृगणैरिव॥
MSS_7913 एतानि विंशतिपदान्य् आचरिष्यति यो नरः। स जेष्यति रिपून् सर्वान् कल्याणश्च भविष्यति॥
MSS_7914 एता निषिक्तरजतद्रवसंनिकाशा धारा जवेन पतिता जलदोदरेभ्यः। विद्युत् प्रदीपशिखया क्षणनष्टदृष्टाश् छिन्ना इवाम्बरपटस्य दशाः पतन्ति॥
MSS_7915 एतानि सर्वदा तस्य न जायन्ते ततः परम्। स्त्रीसङ्गं वर्जयेद् यत्नाद् बिन्दुं रक्षेत् प्रयत्नतः। आयुःक्षयो बिन्दुनाशाद् असामर्थ्यं च जायते॥
MSS_7916 एतान् गुणांस् तात महानुभावान् एको गुणः संश्रयते प्रसह्य। राजा यदा सत्कुरुते मनुष्यं सर्वान् गुणानेष गुणोऽतिभाति॥
MSS_7917 एतान्यनिगृहीतानि व्यापादयितुमप्यलम्। अविधेया इवादान्ता हयाः पथि कुसारथिम्॥
MSS_7918 एतान्यवन्तीश्वरपारिजात- जातानि तारापतिपाण्डुराणि। संप्रत्यहं पश्यत दिग्वधूनां यशःप्रसूनान्यवतंसयामि॥
MSS_7919 एतान्यहानि किल चातकशावकेन नीतानि कण्ठकुहरस्थितजीवितेन। तस्यार्थिनो जलद पूरय वाञ्छितानि मा भूत् त्वदेकशरणस्य बत प्रमादः॥
MSS_7920 एतान्येव तु बन्धाय सप्त सूक्ष्माणि सर्वदा। भूरादीनां विरागोऽत्र संभवेद् यस्तु मुक्तये॥
MSS_7921 एता याः प्रेक्षसे लक्ष्मीश् छत्त्रचामरचञ्चलाः। स्वप्न एष महाबुद्धे दिनानि त्रीणि पञ्च च॥
MSS_7922 एता रावणजीमूताद् बाणधारा विनिःसृताः। विभान्ति राममासाद्य वारिधारा वषं यथा॥
MSS_7923 एतावच्छक्यमस्माभिर् वक्तुं त्वं गुणवानिति। रत्नाकरस्य रत्नौघपरिच्छेदे तु के वयम्॥
MSS_7924 एतावज् जन्मसाफल्यं देहिनामिह देहिषु। प्राणैरर्थैर्धिया वाचा श्रेय एवाचरेत् सदा॥
MSS_7925 एतावज् जन्मसाफल्यं यदनायत्तवृत्तिता। ये पराधीनतां यातास् ते वै जीवन्ति के मृताः॥
MSS_7926 एतावता नन्वनुमेयशोभि काञ्चीगुणस्थानमनिन्दितायाः। आरोपितं यद् गिरिशेन पश्चाद् अनन्यनारीकमनीयमङ्कम्॥
MSS_7927 एतावतैव कार्येण मन्यध्वं नो कृतार्थताम्। कर्तव्यानां परा काष्ठा नेदानीं विद्यते खलु॥
MSS_7928 एतावत् सरसि सरोरुहस्य कृत्यं भित्त्वाम्भः सपदि बहिर्विनिर्गतं यत्। सौरभ्यं विकसनमिन्दिरानिवासस् तत् सर्वं दिनकरकृत्यमामनन्ति॥
MSS_7929 एतावदेव पर्याप्तं भिक्षोरेकान्तशायिनः। न तस्य म्रियते कश्चिन् म्रियते सोऽस्य कस्यचित्॥
MSS_7930 एतावदेव हि फलं पर्याप्तं ज्ञानसत्त्वयुक्तस्य। यद्यापत्सु न मुह्यति नाभ्युदये विस्मितो भवति॥
MSS_7931 एतावन्तं समयमनयः केसरोत्सङ्गरङ्गी हृद्भृङ्गीनां सततमहरस् त्वं सरःसंचरेषु। दैवादस्मिन् मधुप निपतन् कानने केतकीनाम् एतां दीनामनुभव दशां कीलितः कण्टकेषु॥
MSS_7932 एतावानव्ययो धर्मः पुण्यश्लोकैरुपासितः। यो भूतशोकहर्षाभ्याम् आत्मा शोचति हृष्यति॥
MSS_7933 एतावानेव पुरुषः कृतं यस्मिन् न नश्यति। यावच्च कुर्यादन्योऽस्य कुर्याद् बहुगुणं ततः॥
MSS_7934 एतावानेव पुरुषो यज्जायात्मा प्रजेति ह। विप्राः प्राहुस् तथा चैतद् यो भर्ता सा स्मृताङ्गना॥
MSS_7935 एतावानेव पुरुषो यदमर्षी यदक्षमी। क्षमवान् निरमर्षश्च नैव स्त्री न पुनः पुनः॥
MSS_7936 एताश् चतुष्टयकला द्वात्रिंशत् क्रमधृताः समस्ता वा। संसारवञ्चकानां विद्या विद्यावतामेव॥
MSS_7937 एताश् चन्द्रोदयेऽस्मिन्नविरलमुशलोत्क्षेपदोलायमान- स्निग्धश्यामाग्रपीनस्तनकलसनमत्कण्ठनालाग्ररम्याः। उद्वेल्लद्बाहुवल्लीप्रचलितवलयश्रेणयः पामराणां गेहिन्यो दीर्घगीतिध्वनिजनितसुखास् तण्डुलान् कण्डयन्ति॥
MSS_7938 एताश् चलद्वलयसंहतिमेखलोत्थ- झंकारनूपुररवाहृतराजहंस्यः। कुर्वन्ति कस्य न मनो विवशं तरुण्यो वित्रस्तमुग्धहरिणीसदृशाक्षिपातैः॥
MSS_7939 एतासु केतकिलतासु विकासिनीषु सौभाग्यमद्भुततरं भवती बिभर्ति। यत्कण्टकैर्व्यथितमात्मवपुर्न जानंस् त्वामेव सेवितुमुपक्रमते द्विरेफः॥
MSS_7940 एतास् ता दिवसान्तभास्करदृशो धावन्ति पौराङ्गनाः स्कन्धप्रस्खलदंशुकाञ्चलधृतिव्यासङ्गबद्धादराः। प्रातर्यातकृषीवलागमभिया प्रोत्प्लुत्य वर्त्मच्छिदो हट्टक्रीतपदार्थमूल्यकलनव्यग्राङ्गुलिग्रन्थयः॥
MSS_7941 एतास् ता मलयोपकण्ठसरितामेणाक्षि रोधोभुवश् चापाभ्यासनिकेतनं भगवतः प्रेयो मनोजन्मनः। यासु श्यामनिशासु पीततमसो मुक्तामयीश् चन्द्रिकाः पीयन्ते विवृतोर्ध्वचञ्चु विचलत्कण्ठं चकोराङ्गनाः॥
MSS_7942 एतास्तु निर्घृणत्वेन निर्दयत्वेन नित्यशः। विशेषाज् जाड्यकृत्येन दूषयन्ति कुलत्रयम्॥
MSS_7943 एता हसन्ति च रुदन्ति च कार्यहेतोर् विश्वासयन्ति च परं न च विश्वसन्ति। तस्मान् नरेण कुलशीलसमन्वितेन नार्यः श्मशानघटिका इव वर्जनीयाः॥
MSS_7944 एते कर्बुरितातपास् तत इतः संजायमानाम्बुद- च्छेदैः संप्रति केतकीदलमिलद्दर्भातिथेयोदयाः। ग्रामान्तोद्गतशालिबीजयवसाश्लेषप्रहृष्यन्मनो- गोवाहायतगीतिगर्भितदिशो रम्याः सखे वासराः॥
MSS_7945 एते किं ननु सत्यमेव तरवश् चञ्चत्प्रसूनोत्कराः किं वा काननवाटिकेयमनघायस्याममी कोकिलाः। चित्रं कुत्र तिरोहिता मरुधरा सा यत्र मे पत्तनं नानानिर्झरवैभवं कुत इदं सद्यः समुन्मीलितम्॥
MSS_7946 एते कूर्चकचाः सकङ्कणरणत्कर्णाटसीमन्तिनी- हस्ताकर्षणलालिताः प्रतिदिनं प्राप्ताः परामुन्नतिम्। तेऽमी संप्रति पापिनापितकरभ्राम्यत्क्षुरप्रानन- क्षुण्णाः क्षोणितले पतन्ति परितः कॢप्तापराधा इव॥
MSS_7947 एते केतकधूलिधूसररुचः शीतद्युतेरंशवः प्राप्ताः संप्रति पश्चिमस्य जलधेस्तीरं जराजर्जराः। अप्येते विकसत्सरोरुहवनीदृक्पातसंभाविताः प्राचीरागमुदीरयन्ति तरणेस् तारुण्यभाजः कराः॥
MSS_7948 एते केतकसूचिसौरभजुषः पौरप्रगल्भाङ्गना- व्यालोलालकवल्लरीविलुलनव्याजोपभुक्ताननाः। किंचोन्निद्रकदम्बकुड्मलकुटीधूलीलुठत्षट्पद- व्यूहव्याहृतिहारिणो विरहिणः कर्षन्ति वर्षानिलाः॥
MSS_7949 एतेऽक्ष्णोर्जनयन्ति कामविरुजं सीतावियोगे घना वाताः शीकरिणोऽपि लक्ष्मण दृढं संतापयन्त्येव माम्। इत्थं वृद्धपरंपरापरिणतैर्यस्मिन् वचोभिर्मुनीन् अद्याप्युन्मनयन्ति काननशुकाः सोऽयं गिरिर्माल्यवान्॥
MSS_7950 एते चन्द्रशिलासमुच्चयमयाश् चन्द्रातपप्रस्फुरत्- सर्वाङ्गीणपयःप्रवृत्तसरितो झात्कुर्वते पर्वताः। येषामुन्मदजागरूकशिखिनि प्रस्थे नमेरुस्थिताः श्यामा मेघगभीरगद्गदगिरः क्रन्दन्ति कोयष्टयः॥
MSS_7951 एते चांशकलाः पुंसः कृष्णस्तु भगवान् स्वयम्। इन्द्रारिव्याकुलं लोकं मृडयन्ति युगे युगे॥
MSS_7952 एते चान्ये च बहवः प्रयोगाः पारदारिकाः। देशे देशे प्रवर्तन्ते राजभिः संप्रवर्तिताः॥
MSS_7952 न त्वेवैतान् प्रयुञ्जीत राजा लोकहिते रतः। निगृहीतारिषड्वर्गस् तथा विजयते महीम्॥
MSS_7954 एते चान्ये च बहवो दोषाः प्रादुर्भवन्त्युत। नृपतौ मार्दवोपेते हर्षुले च युधिष्ठिर॥
MSS_7955 एते चापीन्द्रतुल्याः क्षितिपतितनया भीमसेनार्जुनाद्याः शूराः सत्यप्रतिज्ञा दिनकररुचयः केशवेनोपगूढाः। ते दृष्टा पात्रहस्ता जगति कृपणवद् भैक्षचर्यानुयाताः कः शक्तो भालपट्टे विधिकरलिखितां कर्मरेखां प्रमार्ष्टुम्॥
MSS_7956 एते चूतमहीरुहोऽप्यविरलैर्धूमायिताः षट्पदैर् एते प्रज्वलिताः स्फुटत्किसलयोद्भेदैरशोकद्रुमाः। एते किंशुकशाखिनोऽपि मलिनैरङ्गारिताः कुड्मलैः कष्टं विश्रमयामि कुत्र नयने सर्वत्र वामो विधिः॥
MSS_7957 एते जीर्णकुलायजालजटिलाः पांसूत्कराकर्षिणः शाखाकम्पविहस्तदुःस्थविहगानाकम्पयन्तस् तरून्। हेलान्दोलितनर्तितोज्झितहतव्याघट्टितोन्मूलित- प्रोत्क्षिप्तभ्रमितैः प्रपापटलकैः क्रीडन्ति झञ्झानिलाः॥
MSS_7958 एते ते गिरिकूटसंघटशिलासंघट्टशीर्णाम्भसः प्रेङ्खच्चामरचारुसीकरकणस्मेरा दरीनिर्झराः। यत्पातेषु निकुञ्जकुञ्जरमुखभ्रश्यन्मृणालाङ्कुर- ग्रासोद्ग्रन्थितटं रटन्ति परितः कण्ठीरवा भैरवम्॥
MSS_7959 एते ते दिवसा वियोगिगुरवः पूरोल्लसत्सिन्धवो विन्ध्यश्यामपयोदनीलनभसो नीपार्जुनामोदिनः। आसन्नप्रसवालसां सहचरीमालोक्य नीडार्थिनीं चञ्चुप्रान्तकिलिञ्जसंचयपरः काकोऽपि येष्वाकुलः॥
MSS_7960 एते ते दिवसास् त एव तरवस् ताश्च प्रगल्भस्त्रियस् तच् चैवाम्रवनं सकोकिलरुतं सेयं सचन्द्रा निशा। वातः सोऽपि च दक्षिणो धृतिहरः सोऽयं वसन्तानिलो हा तारुण्य विना त्वयाद्य सकलं पालालभारायते॥
MSS_7961 एते ते दुरतिक्रमक्रममिलद्धर्मोर्मिमर्मच्छिदः कादम्बेन रजोभरेण ककुभो रुन्धन्ति जञ्झानिलाः। गाढारम्भनिरुद्धनीरदघटासंघट्ट् अनीलीभवद्- व्योमक्रोडकटाहपातुकपयोवेणीकणग्राहिणः॥
MSS_7962 एते ते पुरतो मरुस्थलभुवः प्रोच्चण्डदावानल- ज्वालालीढकठोरसूरकिरणप्लुष्टच्छदाः शाखिनः। तानेतानवधीर्य खिन्नवपुषो दुःशीलझञ्झानिल- क्रीडाभिर्न पयोद गन्तुमुचितं वेलाभिषिक्तद्रुमान्॥
MSS_7963 एते ते मलयाद्रिकन्दरजुषस्तच्छाखिशाखावली- लीलाताण्डवसंप्रदानगुरवश्चेतोभुवो बान्धवाः। चूतोन्मत्तमधुव्रतप्रणयिनीहुङ्कारझङ्कारिणो हा कष्टं प्रसरन्ति पान्थयुवतीजीवद्रुहो वायवः॥
MSS_7964 एते त्वद्वदनानुकारिरुचयो राकासुधांश्वादयो नीत्वा ते स्मरणं दहन्ति बत मामन्तःस्फुरन्त्यास् तव। त्वं स्वामिन्यसि तज्जहीहि जहि वा नेदं पुनः सांप्रतं यत्स्वस्पर्धिभिरेव मर्दयसि मामेतैर्जघन्यैः प्रिये॥
MSS_7965 एते दरिद्रशिशवस् तनुजीर्णकन्थां स्कन्धे निधाय मलिनां पुलकाकुलाङ्गाः। सूर्यस्फुरत्करकरम्बितभित्तिदेश- लाभाय शीतसमये कलिमाचरन्ति॥
MSS_7966 एतेन बद्धबलिना संकोचमवाप्य वृद्धदेहेन। यातं हरिणेव मया द्वित्राणि पदानि कृच्छ्रेण॥
MSS_7967 एते नर्तितमौलयो गुणगणप्रस्तावनाभिर्मणेर् जायन्तां वणिजो वयं तु कनक त्वत्कीर्तिवैतालिकाः। ते चाम्लानमुखेन हन्त भवता दाहच्छिदा वेदनाम् अङ्गीकृत्य नरेन्द्रशेखरसुखासीनाः क्रियन्ते यतः॥
MSS_7968 एते नीवारवप्राः पृथुकुसुमसमित्पार्वतः कन्दरोऽयं देवीयं जह्नुपुत्री सिकतिलशयितः शान्तनिःशङ्करङ्कः। कान्तारे दर्भदूर्वाचयशुचिनि वचः स्मार्तमावर्तयन्ति ब्रह्माणो दुर्विपाकग्रहगहनतया यामिनीजागरूकाः॥
MSS_7969 एते नूतनचूतकोरकघनग्रासातिरेकीभवत्- कण्ठध्वानजुषो हरन्ति हृदयं मध्येवनं कोकिलाः। येषामक्षिनिभेन भान्ति भगवद्भूतेशनेत्रानल- ज्वालाजालकरालितासमशराङ्गारस्फुलिङ् गा इमे॥
MSS_7970 एतेनोत्कृत्तकण्ठप्रतिसुभटनटारब्धनाट्याद्भुतानां कष्टं द्रष्टैव नाभूद् भुवि समरसमालोकिलोकास्पदेऽपि। अश्वैरस्वैरवेगैः कृतखुरखुरलीमङ्क्षुविक्षुद्यमान- क्ष्मापृष्ठोत्तिष्ठदन्धंकरणरण धुरारेणुधारान्धकारात्॥
MSS_7971 एते पञ्चदशानर्था ह्यर्थमूला मता नृणाम्। तस्मादनर्थमर्थाख्यं श्रेयोऽर्थी दूरतस् त्यजेत्॥
MSS_7972 भिद्यन्ते भ्रातरो दाराः पितरः सुहृदस् तथा। एकास्निग्धाः काकिणिना सद्यः सर्वेऽरयः कृताः॥
MSS_7973 अर्थेनाल्पीयसा ह्येते संरब्धा दीप्तमन्यवः। त्यजन्त्याशुस्पृधो घ्नन्ति सहसोत्सृज्य सौहृदम्॥
MSS_7974 एते पल्लिपुरन्ध्रिनिर्भरजलक्रीडाहृताम्भःकण- क्षोदक्षालितलग्नपान्थवनितानिःश्वासतीव्र् आतपाः। वान्ति स्वैरविहारकुञ्जरकरच्छिद्रोदराघूर्णन- प्रारब्धोच्चमृदङ्गनादमुखरास् तापीनिकुञ्जानिलाः॥
MSS_7975 एते पल्लीपरिवृढवधूप्रौढकन्दर्पकेलि- क्लिश्यत्पीनस्तनपरिसरस्वेदसंपद्विपक्षाः। वान्ति स्वैरं सरसि सरसि क्रोडदंष्ट्राविमर्द- त्रुट्यद्गुन्द्रापरिमलगुणग्राहिणो गन्धवाहाः॥
MSS_7976 एते पाटीरवाटीनवविटपनटीलास्यशिक् षातिदक्षा दोलाखेलत्पुरंध्रीश्रमजलकणिकाजालपातिप्रत् आनाः। सौरभ्यादापतद्भिर्मधुकरपटलैः पृष्ठतोऽनुप्रयाताः कामाग्नेः स्फारधाय्याः पथिककुलवधूबद्धवैराः समीराः॥
MSS_7977 एते पुरः सुरभिकोमलहोमधूम- लेखानिपीतनवपल्लवशोणिमानः। पुण्याश्रमाः श्रुतिसमोहितसामगीति- साकूतनिश्चलकुरङ्गकुलाः स्फुरन्ति॥
MSS_7978 एते प्रशस्ततरवो दन्तधावनकर्मणि। कण्टकिक्षीरवृक्षोत्थद्वादशाङ्गुलम् अव्रणम्॥
MSS_7979 एते बहुविधाः शोका विलापरुदिते तथा। वर्जनीया हि धीरेण सर्वावस्थासु धीमता॥
MSS_7980 एते मेकलकन्यकाप्रणयिनः पातालमूलस्पृशः संत्रासं जनयन्ति विन्ध्यभिदुरा वारां प्रवाहाः पुरः। लीलोन्मूलितनर्तितप्रतिहतव्यावर्तितप्रेरित- त्यक्तस्वीकृतनिह्नुतप्रचलितप्रोद्धूततीरद्रुमाः॥
MSS_7981 एते लक्ष्मण जानकीविरहिणं मां खेदयन्त्यम्बुदा मर्माणीव च घट्टयन्त्यलममी क्रूराः कदम्बानिलाः। इत्थं व्याहृतपूर्वजन्मविरहो यो राधया वीक्षितः सेर्ष्यं शङ्कितया स वः सुखयतु स्वप्नायमानो हरिः॥
MSS_7982 एते वयं तनुधनाः कृपणेयमुर्वी दीनाः शतं मृदु च विस्तरयन्ति वाचः। तद् भ्रातरः शकुनिफेरवसारमेया ढौकध्वमेतदहह स्फुटतु क्षणेन॥
MSS_7983 एते वयममी दाराः कन्येयं कुलजीवितम्। ब्रूत येनात्र वः कार्यम् अनास्था बाह्यवस्तुषु॥
MSS_7984 एते वश्यकरोपाया दुर्जने निष्फलाः स्मृताः। तत्संनिधिं त्यजेत् प्राज्ञः शक्तस् तं दण्डतो जयेत्। छलभूतैस् तु तद्रूपैर् उपायैरेभिरेव वा॥
MSS_7985 एते वामविलोचनाकुचसखैः सोढव्यशीतार्तयः प्राप्ताः पश्चिमसैन्धवस्य मरुतः प्रेमच्छिदो वासराः। यत्रापास्य पुराणपङ्कजमयं देवः सशृङ्गारभूर् आदत्ते नवकुन्दकुड्मलशिखानिर्माणमन्यद् धनुः॥
MSS_7986 एते वारिकणान् किरन्ति पुरुषान् वर्षन्ति नाम्भोधराः शैलाः शाद्वलमुद्वमन्ति न वमन्त्येते पुनर्नायकान्। त्रैलोक्ये तरवः फलानि सुवते नैवारभन्ते जनान् धातः कातरमालपामि कुलटाहेतोस् त्वया किं कृतम्॥
MSS_7987 एते वैयाकरणपशवः स्वीयमायुर्वृथैव प्राज्ञंमन्याः श्रवणकटुभिः शब्दजालैः क्षिपन्ति। शश्वत्कान्ताधरमधुरतावर्णनं कुर्वतां नस् त्वाशीर्वादैरिह सहृदयाः प्रत्यहं वर्धयन्ते॥
MSS_7988 एते व्योमनि शोषयन्ति हरिणत्रासाच् चिरं चीवरे संध्याकर्मविधौ कमण्डलुमिमे पश्यन्ति रिक्तं भृतम्। भिक्षन्ते च फलान्यमी करपुटीपात्रेण चानोकहान् एषामर्घविधौ च संनिधिगताः पुष्प्यन्त्यकाण्डे लताः॥
MSS_7989 एते शारदकौमुदीकुलभुवः क्षीरोदधेः सोदराः शेषाहेः सुहृदो विनिद्रकुमुदश्रेणीमहःस्राविणः। शीतांशोः सहपांशुखेलनसखाः स्वःसिन्धुसंबन्धिनः प्रालेयाचलबन्धवस् तव गुणाः कैर्नेह कर्णार्पिताः॥
MSS_7990 एतेषां नवचक्राणाम् एकैकं ध्यायतो मुनेः। सिद्धयो मुक्तिसहिताः करस्थाः स्युर्दिने दिने॥
MSS_7991 एतेषामनुकूलो दक्षिणधृष्टौ शठश्चेति। भेदचतुष्टयमेषां वदाम्युदाहरणमेकैकम्॥
MSS_7992 एतेषु हा तरुणमारुतधूयमान- दावानलैः कवलितेषु महीरुहेषु। अम्भो न चेज् जलद मुञ्चसि मा विमुञ्च वज्रं पुनः क्षिपसि निर्दय कस्य हेतोः॥
MSS_7993 एते संततभृज्यमानचणकामोदप्रधाना मनः कर्ष्यन्त्यूषरसंनिवेशजरठच्छायाः स्थलीग्रामकाः। तारुण्यातिशयाग्रपामरवधूसोल्लासहस्तग्रह- भ्राम्यत्पीवरयन्त्रकघ्वनिरसद्गम्भीरगेहोदराः॥
MSS_7994 एते संप्रति वैमनस्यमनिशं निःशङ्कमातन्वते कान्तारस्थलपद्मिनीपरिमलैरानन्दितेन्दिन्दिराः। उन्मीलत्सहकारकाननतटीवाचालपुंस्कोकिल- ध्वानाकर्णनकांदिशीकपथिकावस्कन्दिनो वासराः॥
MSS_7995 एते समुल्लसद्भासो राजन्ते कुन्दकोरकाः। शीतभीता लताकुन्दम् आश्रिता इव तारकाः॥
MSS_7996 एते स्निग्धतमा इति मा मा क्षुद्रेषु कुरुत विश्वासम्। सिद्धार्थानामेषां स्नेहोऽप्यश्रूणि पातयति॥
MSS_7997 एते हि कामकलिताः परिमललीनालिवलयहुंकारैः। सूचितदानाः करिणो बध्यन्ते क्षिप्रमबलाभिः॥
MSS_7998 एते हि गुणाः पङ्कज सन्तोऽपि न ते प्रकाशमायान्ति। यल् लक्ष्मीवसतेस् तव मधुपैरुपभुज्यते कोशः॥
MSS_7999 एते हि जीवाश् चिद्भावा भवे भावनया हिताः। ब्रह्मणः कलिताकाराः सहस्रायुतकोटिशः॥
MSS_8000 एते हि देहदाहाद् विरहा इव दुःसहा भिषजः। ग्रीष्मदिवसा इवोग्रा बहुतृष्णाः शोषयन्त्येव॥
MSS_8001 एते हि विद्युद्गुणबद्धकक्षा गजा इवान्योन्यमभिद्रवन्तः। शक्राज्ञया वारिधराः सधारा गां रूप्यरज्ज्वेव समुद्धरन्ति॥
MSS_8002 एते हि समुपासीना विहगा जलचारिणः। नावगाहन्ति सलिलम् अप्रगल्भा इवाहवभ्॥
MSS_8003 एतैः पिष्टतमालवर्णकनिभैरालिप्तमम्भोधरैः संसक्तैरुपवीजितं सुरभिभिः शीतैः प्रदोषानिलैः। एषाम्भोदसमागमप्रणयिनी स्वच्छन्दमभ्यागता रक्ता कान्तमिवाम्बरं प्रियतमा विद्युत् समालिङ्गति॥
MSS_8004 एतैरार्द्रतमालपत्रमलिनैरापीतसूर्यं नभो वल्मीकाः शरताडिता इव गजाः सीदन्ति धाराहताः। विद्युत् काञ्चनदीपिकेव रचिता प्रासादसंचारिणी ज्योत्स्ना दुर्बलभर्तृकेव वनिता प्रोत्सार्य मेघैर्हृता॥
MSS_8005 एतैरेव यदा गजेन्द्रमलिनैराध्मातलम्बोदरैर् गर्जद्भिः सतडिद्बलाकशबलैर्मेघैः सशल्यं मनः। तत् किं प्रोषितभर्तृवध्यपटहो हा हा हृताशो बकः प्रावृट् प्रावृडिति ब्रवीति शठधीः क्षारं क्षते प्रक्षिपन्॥
MSS_8006 एतैर्जह्नुसुताजलैरयमुनाभिन्नैरलग्नाञ्जनैर् नारीणां नयनैरकर्दमलवालिप्तैर्मृणालाङ्कुरैः। हारैरस्फुरदिन्द्रनीलतरलैः कुन्दैरलीनालिभिर् वेल्लद्भिर्भुवनं विभूषितमिदं शीतद्युतेरंशुभिः॥
MSS_8007 एतैर्जातैः किमिह बहुभिर्भोगिभिः किं तु मन्ये मान्यः कोऽपि प्रभवति जगत्येकशेषः स शेषः। यस्मिन् गौरीपृथुकुचतटीकुङ्कुमस्थासकाङ्के येन स्थाणोरुरसि रहितो हारवल्लीविलासः॥
MSS_8008 एतैर्दक्षिणगन्धवाहवलनैः श्रीखण्ड किं सौरभं ब्रूमस् ते परितो मधुव्रतयुवा येनायमानीयते। माकन्दादपहृत्य पङ्कजवनादुद्धूय कुन्दोदराद् उद्भ्राम्यद्द्विपगण्डमण्डलतलादाकृष्य हृष्यन्मनाः॥
MSS_8009 एतैर्यदि सुस्निग्धैर् वल्मीकैः परिवृतास् ततस् तोयम्। हस्तैस् त्रिभिरुत्तरतश् चतुर्भिरर्धेन च नरस्य॥
MSS_8010 एतैर्यद्यद् समादिष्टं शुभं वा यदि वाशुभम्। कर्तव्यं नियतं भीतैर् अप्रमत्तैर्बुभूषुभिः॥
MSS_8011 एतौ द्वौ दशकण्ठकण्ठकदलीकान्तारकान्तिच्छिद उ वैदेहीकुचकुम्भकुङ्कुमरजःसान्द्रारुणाङ्काङ्कितौ। लोकत्राणविधानसाधुसवनप्रारम्भयूपौ भुजौ देयास्तामुरुविक्रमौ रघुपतेः श्रेयांसि भूयांसि वः॥
MSS_8012 एनं विहाय तुलसीविपिनोपकण्ठं गोप्यः परत्र नयनाम्बुजमीलनानि। कुर्वन्तु किंतु तुलसीदलनीलभासं का वा मुकुन्दमनुविन्दतु लीनमस्मिन्॥
MSS_8013 एनसानेन तिर्यक् स्याद् इत्यादिः का विभीषिका। राजिलोऽपि हि राजेव स्वैः सुखी सुखहेतुभिः॥
MSS_8014 एनाममन्दमकरन्दविनिद्रबिन्दु- संदोहदोहदपदं नलिनीं विमुच्य। हे मुग्ध षट्पद निरर्थकरागभाजि जातं मनस् तव जपाकुसुमे किमत्र॥
MSS_8015 एभिर्जितैर्जितं सर्वं सरुतेन महात्मना। स्मृत्वा विवर्जयेदेतान् षड्दोषांश्च महीपतिः॥
MSS_8016 एभिर्दिनैस् तु शिष्याय गुरुः शस्त्राणि दापयेत्। संतर्प्य दानहोमाभ्यां सुरान् वेदविधानतः॥
MSS_8017 एभिर्नाशितयोगास्तु सकला देवयोनयः। उपसर्गैर्महाघोरैर् आवर्तन्ते पुनः पुनः॥
MSS_8018 एरण्डपत्त्रशयना जनयन्ती स्वेदमलघुजघनतटा। धूलिपुटीव मिलन्ती स्मरज्वरं हरति हलिकवधूः॥
MSS_8019 एरण्डबीजप्रतिमम् अङ्गं यस्मिन् प्रतीयते। महिषाख्यः स वै खड्गो नीलमेघसमच्छविः॥
MSS_8020 एरण्डभिण्डार्कनलैः प्रभूतैरपि संभृतैः। दारुकृत्यं यथा नास्ति तथा नाज्ञैः प्रयोजनम्॥
MSS_8021 एलाकरणढेकीभिर् वर्तन्या डूमडेन च। लम्भरासैकतालीभिः शुद्धसूडोऽष्टभिः स्मृतः॥
MSS_8022 एवं कदाचिन् नरकं स्वर्गं योन्यन्तराण्यपि। प्रयान्ति जीवा मोहेन मोहिता भवसंकटे॥
MSS_8023 एवं करणसामर्थ्यात् संयम्यात्मानमात्मना। नयापनयविद् राजा कुर्वीत हितमात्मनः॥
MSS_8024 एवं कर्तुं व वक्तुं च यो जानाति छलप्रियः। स करोतु स यात्वेवं कर्तुं भोक्तुं निजं हितम्॥
MSS_8025 एवं कुकर्म सर्वस्य फलत्यात्मनि सर्वदा। यो यद् वपति बीजं हि लभते सोऽपि तत्फलम्॥
MSS_8026 तस्मात् परविरुद्धेषु नोत्सहन्ते महाशयाः। एतदुत्तमसत्त्वानां विधिसिद्धं हि सद्व्रतम्॥
MSS_8027 एवं कुर्यात् समुदयं वृद्धिं चायस्य दर्शयेत्। ह्रासं व्ययस्य च प्राज्ञः साधयेच् च विपर्ययम्॥
MSS_8028 एवंगतस्य मम सांप्रतमेतदर्हम् अत्रेदमौपयिकमित्थमिदं च साध्यम्। अस्मिन् प्रमाणमिदमित्यपि बोद्धुमम्ब शक्तिर्न मे भुवनसाक्षिणि किं करोमि॥
MSS_8029 एवं च भाषते लोकश् चन्दनं किल शीतलम्। पुत्रगात्रस्य संस्पर्शश् चन्दनादतिरिच्यते॥
MSS_8030 एवं चेत् सरसि स्वभावमहिमा जाड्यं किमेतादृशं यस्मादेव निसर्गतः सरलता किं ग्रन्थिमत्तेदृशी। मूलं चेच् शुचि पङ्कजश्रुतिरियं कस्माद् गुणा यद्यमी किं छिद्राणि सखे मृणाल भवतस् तत्त्वं न मन्यामहे॥
MSS_8031 एवं चेद् विधिना कृतोऽस्युपकृतौ कस्यांचिदप्यक्षमः कामं मोपकृथास् ततस् तव मरो वाच्यं न धीरो भव। किं त्वारान् मृगतृष्णयोपजनयन्नम्भोमुचां वञ्चनां प्रेम्णा कर्षसि तर्षमूर्छितधियोऽप्यन्यानतः शोच्यसे॥
MSS_8032 एवं चोरानचोराख्यान् वणिक्कारुकुशीलवान्। भिक्षुकान् कुहकांश्चान्यान् वारयेद् देशपीडनात्॥
MSS_8033 एवं जडेषु लोकेषु स्त्रीषु मुग्धासु का कथा। बुद्धिहीनप्रसादेन जीवामः केवलं वयम्॥
MSS_8033A एवं जरा हन्ति च निर्विशेषं स्मृतिं च रूपं च पराक्रमं च। न चैव संवेगमुपैति लोकः प्रत्यक्षतोऽपीदृशमीक्षमाणः॥
MSS_8034 एवंज्ञात्वा नरेन्द्रेण भृत्याः कार्या विचक्षणाः। कुलीनाः शौर्यसंपन्नाः शक्ता भक्ताः क्रमागताः॥
MSS_8035 एवंज्ञात्वा महाभागाः पुरुषेण विजानता। दिवा तत् कर्म कर्तव्यं येन रात्रौ सुखं स्वपेत्॥
MSS_8036 एवं दुरवधार्यैव गतिश् चित्तस्य योषिताम्। सवैरस्याविचारस्य नीचैकाभिमुखस्य च॥
MSS_8037 एवं चात्यक्तशीलानां ससत्त्वानां जितक्रुधाम्। तुष्ट्यैवाचिन्तिता एव स्वयमायान्ति संपदः॥
MSS_8038 एवं देवोपहास्यत्वं लोके गच्छन्त्यबुद्धयः। लभन्ते नार्थसंसिद्धिं पूज्यन्ते तु सुबुद्धयः॥
MSS_8039 एवं द्रव्यं द्विपवनं सेतुबन्धमथाकरान्। रक्षेत् पूर्वकृतान् राजा नवांश्चाभिप्रवर्तयेत्॥
MSS_8040 एवं नरेश वनिताहृदये कदाचित् कूटाद् ऋते वसति सत्यकथालवोऽपि। तत् सार्थसाध्यगमनासु सदैव तासु शून्याटवीष्विव रमेत न भूतिकामः॥
MSS_8041 एवं न शक्नुवन्तीह यत् तत् कर्तुमशेषतः। यथाशक्ति न तस्यांशम् अपि कुर्वन्त्यबुद्धयः॥
MSS_8042 एवं निश्चितमभ्येति शुभमेव शुभात्मनाम्। एवं चातिक्रमो नाम क्लेशाय महतामपि॥
MSS_8043 अविश्वासास्पदं चैव स्त्रीणां स्पृशति नाशयम्। प्राणदानोपकारोऽपि किं तासामन्यदुच्यते॥
MSS_8044 एवं निसर्गचपला ललना विवेक- वैराग्यदायिबहुदुश्चरितप्रबन्धाः। साध्वी तु काचिदपि तासु कुलं विशालं यालंकरोत्यभिनवा खमिवेन्दुलेखा॥
MSS_8045 एवं निहत्य संग्रामे दुष्टशत्रुं मदोद्धतम्। जयतूर्यनिनादेन हर्षयन् सुभटान् स्वकान्॥
MSS_8046 ... ... ... ... ... ...। एवं नोज्झति मूढोऽर्थान् यावदर्थैः स नोज्झितः॥
MSS_8047 ... ... ... ... ... ...। एवं पशुश्च मूर्कश्च निर्विवेकमती समौ॥
MSS_8048 एवं पुत्राश्च पौत्राश्च ज्ञातयो बान्धवास् तथा। तेषु स्नेहो न कर्तव्यो विप्रयोगो हि तैर्ध्रुवम्॥
MSS_8049 एवं प्रज्ञैव परमं बलं न तु पराक्रमः। यत्प्रभावेण निहतः शशकेनापि केसरी॥
MSS_8050 एवं प्रयत्नं कुर्वीत यानशय्यासनाशने। स्थाने प्रसाधने चैव सर्वालङ्कारकेषु च॥
MSS_8051 एवं फलति सर्वस्य विधिः सत्त्वानुसारतः। तत् सुसत्त्वो भवेत् सत्त्वहीनं न वृण्वते श्रियः॥
MSS_8052 ... ... ... ... ... ...। एवं बहु क्षपयति स्वल्पस्यार्थे धनान्धधीः॥
MSS_8053 एवं बहूनपि रिपून् समरप्रवृत्तान् द्वेषाकुलानगणितस्वपरस्वरूपान्। एकोऽप्यनन्यसमपौरुषभग्नसार- दर्पज्वराञ् जयति संयुगमूर्ध्नि धीरः॥
MSS_8054 एवं बुद्धेः परं बुद्ध्वा संस्तभ्यात्मानमात्मना। जहि शत्रुं महाबाहो कामरूपं दुरासदम्॥
MSS_8055 एवं ब्रुवन्ति लोकेऽत्र धनिनां पुरतःस्थिताः। कुलीना अपि पापानां दृश्यन्ते धनलिप्सया। दरिद्रस्य मनुष्यस्य क्षितौ राज्यं प्रकुर्वतः॥
MSS_8056 एवं भवति लोकेऽस्मिन् देव सर्वस्य सर्वदा। प्राक्कर्मोपार्जितं जन्तोः सर्वमेव शुभाशुभम्॥
MSS_8057 एवं भवन्ति वेश्याः स्वार्थैकरता व्यपेतसद्भावाः। अभिलषितविषयसिद्धेः का हानिस् तदपि युष्माकम्॥
MSS_8058 एवं मनः कर्मवशं प्रयुङ्क्ते अविद्ययात्मन्युपधीयमाने। प्रीतिर्न यावन्मयि वासुदेवे न मुच्यते देहयोगेन तावत्॥
MSS_8059 ... ... ... ... ... ...। एवं मूढप्रभुर्वेत्ति निग्रहं नाप्यनुग्रहम्॥
MSS_8060 एवं मूढस्य मूढत्वं स्वार्थान्धस्यातिचित्रता। ... ... ... ... ... ...॥
MSS_8061 एवं मोहप्रभवो रागो न स्त्रीषु कस्य दुःखाय। तास्वेव विवेकभृतां भवति विरागस् तु मोक्षाय॥
MSS_8062 एवं यथाह भवती मम सर्वदोषाः कः स्वामिना कुवलयाक्षि सहानुबन्धः। एषोऽञ्जलिर्विरचितः कुरु निग्रहं मे दासेऽपराधवति कोऽवसरः क्षमायाः॥
MSS_8063 एवं लेपत्रयं कुर्यात् सप्तमे सप्तमेऽहनि। ततो जन्मावधि कचाः कृष्णाः स्युर्भ्रमरप्रभाः॥
MSS_8064 एवं लोकं परं विद्यान् नश्वरं कर्मनिर्मितम्। सतुल्यातिशयध्वंसं यथा मण्डलवर्तिनाम्॥
MSS_8065 एवं वशीकृतस्वात्मा नित्यं स्मितमुखो भवेत्। त्यजेद् भ्रकुटिसंकोचं पूर्वाभाषी जगत्सुहृत्॥
MSS_8066 एवंवादिनि देवर्षौ पार्श्वे पितुरधोमुखी। लीलाकमलपत्राणि गणयामास पार्वती॥
MSS_8067 एवं विचारश् चिन्ता च सारं राज्येऽधिकं नु किम्। ... ... ... ... ... ...॥
MSS_8068 एवंविधान् गजाञ् जात्यान् वनादानीय पार्थिवः। विनये शिष्यवत् कुर्यात् पुत्रवत् परिपालयेत्॥
MSS_8069 एवंविधे भावि न वेति चित्ते निवेश्य कार्यं भषणं विमुञ्चेत्। संभक्ष्य पिण्डं स्थिरतां गतस्य चेष्टादिकं तस्य निरूपणीयम्॥
MSS_8070 एवं विलोक्यास्य गुणाननेकान् समस्तपापारिनिरासदक्षान्। विशुद्धबोधा न कदाचनापि ज्ञानस्य पूजां महतीं त्यजन्ति॥
MSS_8071 एवं विषप्रयोगेण शत्रूणां क्षुद्रधातकम्। क्षीणेन क्रियते यत् तु विषदण्डः स उच्यते॥
MSS_8072 एवं विषह्य विधुरस्य विधेर्नियोगम् आपत्सु रक्षितचरित्रधना हि साध्व्यः। गुप्ताः स्वसत्त्वविभवेन महत्तमेन कल्याणमादधति पत्युरथात्मनश्च॥
MSS_8073 एवंवृत्तस्य राज्ञस् तु शिलोञ्छेनापि जीवतः। विस्तीर्यते यशो लोके तैलबिन्दुरिवाम्भसि॥
MSS_8074 एवं वेधत्रयं कुर्याच् शङ्खदुन्दुभिनिःस्वनैः। ततः प्रणम्य गुरवे धनुर्बाणान् निवेदयेत्॥
MSS_8075 एवं श्रमविधिं कुर्याद् यावत् सिद्धिः प्रजायते। श्रमे सिद्धे च वर्षासु नैव ग्राह्यं धनुः करे॥
MSS_8076 एवं संचिन्त्य मनसा प्रेत्य कर्मफलोदयम्। मनोवाक्कर्मभिर्नित्यं शुभं कर्म समाचरेत्॥
MSS_8077 एवं सन्त्येव देवेह भर्तृभक्ताः कुलाङ्गनाः। न पुनः सर्वथा सर्वा दुर्वृत्ता एव योषितः॥
MSS_8078 एवं सर्वं विधायेदम् इतिकर्तव्यमात्मनः। युक्तश् चैवाप्रमत्तश् च परिरक्षेदिमाः प्रजाः॥
MSS_8079 एवं सर्वजगद् विलोक्य कलितं दुर्वारवीर्यात्मना निस्त्रिंशेन समस्तसत्त्वसमितिप्रध्वंसिना मृत्युना। सद्रत्नत्रयशातमार्गणगणं गृह्णन्ति तच्छित्तये सन्तः शान्तधियो जिनेश्वरतपः साम्राज्यलक्ष्मीश्रिताः॥
MSS_8080 एवं सर्वजनानां दुःखकरं जठरशिखिनमतिविषमम्। संतोषजलैरमलैः शमयन्ति यतीश्वरा ये ते॥
MSS_8081 एवं सर्वमिदं कृत्वा यन् मयासादितं शुभम्। तेन स्यां सर्वसत्त्वानां सर्वदुःखप्रशान्तिकृत्॥
MSS_8082 एवं सर्वमिदं राजा संमन्त्र्य सह मन्त्रिभिः। व्यायम्याप्लुत्य मध्याह्ने भोक्तुमन्तःपुरं व्रजेत्॥
MSS_8083 एवं सर्वात्मना कार्या रक्षा योगविदानिशम्। धर्मार्थकाममोक्षाणां शरीरं साधनं यतः॥
MSS_8084 एवं सर्वेषु भूतेषु भक्तिरव्यभिचारिणी। कर्तव्या पण्डितैर्ज्ञात्वा सर्वभूतमयं हरिम्॥
MSS_8085 एवं साधारणं देहम् अव्यक्तप्रभवाप्ययम्। को विद्वानात्मसात्कृत्वा हन्ति जन्तूनृतेऽसतः॥
MSS_8086 एवं सिद्धो भवेद् योगी वञ्चयित्वा विधानतः। कालं कलितसंसारं पौरुषेणाद्भुतेन हि॥
MSS_8087 एवं स्थापय सुभ्रु बाहुलतिकामेवं कुरु स्थानकं नात्युच्चैर्नम कुञ्चयाग्रचरणौ मां पश्य तावत् क्षणम्। एवं नर्तयतः स्ववक्त्रमुरजेनाम्भोधरध्वानिना शंभोर्वः परिपान्तु नर्तितलयच्छेदाहतास् तालिकाः॥
MSS_8088 ... ... ... ... ... ...। एवं स्वदोषः प्रकटोऽप्य् अज्ञैर्देव न बुध्यते॥
MSS_8089 एवं स्वभावं ज्ञात्वासां प्रजापतिनिसर्गजम्। परमं यत्नमातिष्ठेत् पुरुषो रक्षणं प्रति॥
MSS_8090 ... ... ... ... ... ...। एवं हि कुरुते देव योषिदीर्ष्यानियन्त्रिता॥
MSS_8091 शिक्षयत्यन्यपुरुषाऽसंगमीर्ष्यैव हि स्त्रियः। तदीर्ष्यामप्रकाश्यैव रक्ष्या नारी सुबुद्धिना॥
MSS_8092 रहस्यं च न वक्तव्यं वनितासु यथा तथा। पुरुषेणेच्छता क्षेमम् ... ... ...॥
MSS_8093 एवमज्ञातहृदया मूर्खाः कृत्वा विपर्ययम्। घ्नन्ति स्वार्थं परार्थं च तादृग् ददति चोऽत्तरम्॥
MSS_8094 एवमनेकविधं विदधाति यो जननार्णवपातनिमित्तम्। चेष्टितमङ्गजबाणविभिन्नो नेह सुखी न परत्र सुखी सः॥
MSS_8095 एवमन्याय्यया बुद्ध्या कृतं कर्माशुभावहम्। तस्मात् तन् न्याय्यया कुर्याद् बकेनाहेः कृतं यथा॥
MSS_8096 एवमन्योन्यसंचारं षड्गुण्यं योऽनुपश्यति। स बुद्धिनिगलैर् बद्धैर् इष्टं क्रीडति पार्थिवैः॥
MSS_8097 एवमपास्तमतिः क्रमतोऽत्र पुष्पधनुर्धरवेगविधूतः। किं न जनो लभते जननिन्द्यो दुःखमसह्यमनन्तमवाच्यम्॥
MSS_8098 एवमभ्याहते लोके कालेनाभिनिपीडिते। सुमहद् धैर्यमालम्ब्य मनो मोक्षे निवेशयेत्॥
MSS_8099 एवमल्पश्रुतो मन्त्री कल्याणाभिजनोऽप्युत। धर्मार्थकामसंयुक्तं नालं मन्त्रं परीक्षितुम्॥
MSS_8100 एवमाचारतो दृष्ट्वा धर्मस्य मुनयो गतिम्। सर्वस्य तपसो मूलम् आचारं जगृहुः परम्॥
MSS_8101 एवमाप्तवचनात् स पौरुषं काकपक्षकधरेऽपि राघवे। श्रद्दधे त्रिदशगोपमात्रके दाहशक्तिमिव कृष्णवर्त्मनि॥
MSS_8102 एवमालि निगृहीतसाध्वसं शंकरो रहसि सेव्यतामिति। सा सखीभिरुपदिष्टमाकुला नास्मरत् प्रमुखवर्तिनि प्रिये॥
MSS_8103 एवमाश्रमविरुद्धवृत्तिना संयमः किमिति जन्मतस् त्वया। सत्त्वसंश्रयसुखोऽपि दूष्यते कृष्णसर्पशिशुनेव चन्दनः॥
MSS_8104 एवमुत्तमजन्मानस् तिर्यञ्चोऽप्यापदि प्रिये। प्रभुं नोज्झन्ति मित्रं वा तारयन्ति ततः पुनः॥
MSS_8105 हीनजात्युद्भवा ये तु तेषां स्पृशति नाशयम्। कदाचिदपि सत्त्वं वा स्नेहो वा चञ्चलात्मनाम्॥
MSS_8106 एवमुपचीयमानं स्तोकं स्तोकं विचिन्वतः पुण्यम्। संपद्यते विशालं श्रुतिमप्येवं तपोऽप्येवम्॥
MSS_8107 एवमेव क्रियायुक्ता सर्वसौभाग्यदायिनी। यस्यैषा च भवेद् भार्या देवेन्द्रोऽसौ न मानुषः॥
MSS_8108 एवमेव नहि जीव्यते खलात् तत्र का नृपतिवल्लभे कथा। पूर्वमेव हि सुदुःसहोऽनलः किं पुनः प्रबलवायुनेरितः॥
MSS_8109 एवमेव मनुष्येषु तेषु पूर्वापकारिषु। विश्वासो नोपगन्तव्यो नदी गतजला यथा॥
MSS_8110 एवमेव हि योऽश्वत्थं रोपयेद् विधिना नरः। यत्र कुत्रापि वा स्थाने गच्छेत् स भवनं हरेः॥
MSS_8111 एष एव मनस्तापः पङ्के मग्नस्य दन्तिनः। पतते यत् समुद्धर्तुं ज्ञातयो निभृतस्मिताः॥
MSS_8112 एष क्रीडान्तताम्यत्कुसुमपुरवधूवक्त्रसौरभ्यबन्धुर् मुग्धं निद्राजडानां रसितमनुसरोद्राघयन् सारसानाम्। आवात्यङ्गानुकूलश् चलितविचकिलश्रेणिगन्धानुधावद्- रोलम्बोद्घुष्यमाणस्मरजयबिरुदाडम्बरो मातरिश्वा॥
MSS_8113 एष क्षुभ्नाति पङ्कं दलति कमलिनीमत्ति गुन्द्राप्ररोहान् आरान् मुस्तास्थलानि स्थपुटयति जलान्युत्कसेतूनि याति। प्राप्तः प्राप्तः प्रविष्टो वनगहनमयं याति यातीति सैन्यैः पश्चादन्विष्यमाणः प्रविशति विषमान् काननान्तान् वराहः॥
MSS_8114 एष गजोऽद्रिमस्तकतले कलभपरिवृतः क्रीडति वृक्षगुल्मगहने कुसुमभरनते। मेघरवं निशम्य मुदितः पवनजवसमः सुन्दरि वंशपत्रपतितं पुनरपि कुरुते॥
MSS_8115 एष चारुमुखि योगतारया युज्यते तरलबिम्बया शशी। साध्वसादुपगतप्रकम्पया कन्ययेव नवदीक्षया वरः॥
MSS_8116 एष तूड्डमरवीचिडम्बरः क्षोभमात्रमगमत् पयोनिधिः। विभ्रमैस् तदुदयक्रमोचितैर् उल्ललास ललनासु मन्मथः॥
MSS_8116A एष दुर्नियतिदण्डचण्डिम- प्रेरितो बत रविर्गतच्छविः। स्थास्यति स्वयमधःपतन् कियत्- कालमम्बरविलम्बिभिः करैः॥
MSS_8117 एष धर्मस्तु सुश्रोणि पितुर्मातुश्च वश्यता। अतश्चाज्ञां व्यतिक्रम्य नाहं जीवितुमुत्सहे॥
MSS_8118 एष धर्मो मयाख्यातो नारीणां परमा गतिः। या नारी कुरुते चान्यत् सा याति नरकं ध्रुवम्॥
MSS_8119 एष बकः सहसैव विपन्नः शाठ्यमहो क्व नु तद् गतमस्य। साधु कृतान्तक कश्चिदपि त्वां वञ्चयितुं न कुतोऽपि समर्थः॥
MSS_8120 एष ब्रह्मा सरोजे रजनिकरकलाशेखरः शंकरोऽयं दोर्भिर्दैत्यान्तकोऽसौ सधनुरसिगदाचक्रचिह्नैश् चतुर्भिः। एषोऽप्यैरावतस्थस् त्रिदशपतिरमी देवि देवास् तथान्ये नृत्यन्ति व्योम्नि चैताश् चलचरणरणन्नूपुरा दिव्यनार्यः॥
MSS_8121 एष भो निर्मलज्योत्स्नो राहुणा ग्रस्यते शशी। जलं कूलावपातेन प्रसन्नं कलुषायते॥
MSS_8122 एष रविस् तेजस्वी खद्योतोऽप्येष हन्त तेजस्वी। एष रसालः शाखी शाखी शाखोटकोऽप्येषः॥
MSS_8123 एष राज्ञां परो धर्मो ह्यार्तानामार्तिनिग्रहः। ... ... ... ... ... ...॥
MSS_8124 एष वन्ध्यासुतो याति खपुष्पकृतशेखरः। मृगतृष्णाम्भसि स्नातः शशशृङ्गधनुर्धरः॥
MSS_8125 एष विशेषः स्पष्टो वह्नेश्च त्वत्प्रतापवह्नेश्च। अङ्कुरति तेन दग्धं दग्धस्यानेन नोद्भवो भूयः॥
MSS_8126 एष वृक्षशिखरे कृतास्पदो जातरूपरसगौरमण्डलः। हीयमानमहरत्ययातपं पीवरोरु पिबतीव बर्हिणः॥
MSS_8127 एष षट्पदयुवा मदायतः कुन्द यापयति यामिनीस् त्वयि। दुर्वहा तदपि नापचीयते पद्मिनीविरहवेदना हृदि॥
MSS_8128 एष सान्द्रतिमिरे गगनान्ते वारिणीव मलिने यमुनायाः। भाति पक्षपुटगोपितचञ्चू राजहंस इव शीतमयूखः॥
MSS_8129 एष सूर्यांशुसंतप्तो मृगः कुतरुमाश्रितः। साधुर्भाग्यपरिक्षीणो नीचं प्राप्येव सीदति॥
MSS_8130 एष स्वभावो नारीणाम् अनुभूय पुरा सुखम्। अल्पामप्यापदं प्राप्य दुष्यन्ति प्रजहत्यपि॥
MSS_8131 एष स्वर्गतरङ्गिणीजलमिलद्दिग्दन्तिदन्तद्युतिर् भ्रश्यद्राजतकुम्भविभ्रमधरः शीतांशुरभ्युद्यतः। हंसीयत्यमलाम्बुजीयति लसड्डिण्डीरपिण्डीयति स्फारस्फाटिककुण्डलीयति दिशामानन्दकन्दीयति॥
MSS_8132 एष हि प्रथमो धर्मः क्षत्रियस्याभिषेचनम्। येन शक्यं महाप्राज्ञ प्रजानां परिपालनम्॥
MSS_8133 एषां गोपवधूविलाससुहृदां राधारहःसाक्षिणां भद्रं भद्र कलिन्दशैलतनयातीरे लताशाखिनाम्। विच्छिन्ने स्मरतल्पकल्पनविधिच्छेदाय योगेऽधुना ते जाने जरठीभवन्ति विलसन्नीलत्विषः पल्लवैः॥
MSS_8134 एषां पल्लवमंशुकानि कुसुमं मुक्ताः फलं विद्रुमं वैडूर्यं दलमङ्कुरो मरतकं हैमं च शाखाशतम्। एते के जगतीरुहो वनजुषाप्यज्ञातपूर्वा मया प्रायः सारममी दिवो विटपिनः किं तैर्ममान्यो भरः॥
MSS_8135 एषा का जघनस्थली सुललिता प्रोन्मत्तकामाधिका भ्रूभङ्गं कुटिलं त्वनङ्गधनुषः प्रख्यं प्रभाचन्द्रवत्। राकाचन्द्रकपोलपङ्कजमुखी क्षामोदरी सुन्दरी वेणीदण्डमिदं विभाति तुलितं वेल्लद्भुजं गच्छति॥
MSS_8136 एषा का नवयौवना शशिमुखी कान्ता पथो गच्छति निद्राव्याकुलिता विघूर्णनयना संपक्वबिम्बाधरा। केशैर्व्याकुलिता नखैर्विदलिता दन्तैश्च खण्डीकृता केनेदं रतिराक्षसेन रमिता शार्दूलविक्रीडिता॥
MSS_8137 एषा कान्ता व्रजति ललितं वेपमाना गुल्मच्छन्नं वनमुरुनगैः संप्रविद्धम्। हा हा कष्टं किमिदमिति नो वेद्मि मूढो व्यक्तं क्रोधच्छरभललितं कर्तुकामा॥
MSS_8138 एषा का परिपूर्णचन्द्रवदना गौरीमृगा क्षोभिनी लीलामत्तगजेन्द्रहंसगमना - - . - - . -। निःश्वासाधरगन्धशीतलमुखी वाचा मृदूल्लासिनी स श्लाघ्यः पुरुषस् स जीवति वरो यस्य प्रिया हीदृशी॥
MSS_8139 एषा का प्रस्तुताङ्गी प्रचलितनयना हंसलीला व्रजन्ती द्वौ हस्तौ कुङ्कुमार्द्रौ कनकविरचिता - . - - . - -। - ऊंगांगेगता सा बहुकुसुमयुता बद्धवीणा हसन्ती ताम्बूलं वामहस्ते मदनवशगता गूह्य शालां प्रविष्टा॥
MSS_8140 एषा का भुक्तमुक्ता प्रचलितनयना स्वेदलग्नाङ्गवस्त्रा प्रत्यूषे याति बाला मृग इव चकिता सर्वतः शङ्कयन्ती। केनेदं वक्त्रपद्मं स्फुरदधररसं षट्पदेनैव पीतं स्वर्गः केनाद्य भुक्तो हरनयनहतो मन्मथः कस्य तुष्टः॥
MSS_8141 एषा का रतिहावभावविलसच्चन्द्राननं बिभ्रती गात्रं चम्पकदामगौरसदृशं पीनस्तनालम्बिता। पद्भ्यां संचरति प्रगल्भहरिणी संलीलया स्वेच्छया किं चैषा गगनाङ्गना भुवितले संपादिता ब्रह्मणा॥
MSS_8142 एषा का स्तनपीनभारकठिना मध्ये दरिद्रावती विभ्रान्ता हरिणी विलोलनयना संत्रस्तयूथोद्गता। अंतःस्वेदगजेन्द्रगण्डगलिता संलीलया गच्छति दृष्ट्वा रूपमिदं प्रियाङ्गगहनं वृद्धोऽपि कामायते॥
MSS_8143 एषा कुसुमनिषण्णा तृषितापि सती भवन्तमनुरक्ता। प्रतिपालयति मधुकरी न खलु मधु विना त्वया पिबति॥
MSS_8144 एषागतैव निबिरीसनितम्बबिम्ब- भारेण पक्ष्मलदृशः क्रियते तु विघ्नः। यान्त्या इतीव दयितान्तिकमेणदृष्टेर् अग्रे जगाम गदितुं लघुचित्तवृत्तिः॥
MSS_8145 एषा जिगीषति पृथुस्तबका लता त्वां पर्याप्तपीननिबिडस्तनभारखिन्नाम्। अस्याः प्रिये विचिनुमः स्तबकांस् तथान्याः कर्तुं यथा न हि कदापि लताः स्मरेयुः॥
MSS_8146 एषा ते हर का सुगात्रि कतमा मूर्ध्नि स्थिता किं जटा हंसः किं भजते जटां नहि शशी चन्द्रो जलं सेवते। मुग्धे भूतिरियं कुतोऽत्र सलिलं भूतिस् तरङ्गायते इत्थं यो विनिगूहते त्रिपथगां पायात् स वः शंकरः॥
MSS_8147 एषा दोषा यथार्था प्रियतम भवतो हन्त जाता वियोगे स्त्रीहत्यापातकीति प्रथितिमुपगते लाञ्छनीति त्रिलोक्याम्। नैवं भूयोऽपराधं बत दयित कदाप्याचरिष्यामि सत्यं त्वत्त्यक्तां मां सुतिग्मैर्मनसिजशमनः सायकैर्हन्तुमुत्कः॥
MSS_8148 एषा धर्मपताकिनी तटसुधासेवावसन्नाकिनी शुष्यत्पातकिनी भगीरथतपःसाफल्यहेवाकिनी। प्रेमारूढपिनाकिनी गिरिसुतास्याकेकरालोकिनी पापाडम्बरडाकिनी त्रिभुवनानन्दाय मन्दाकिनी॥
MSS_8149 एषा पुष्करिणी मराल मलिनैश् छन्ना कुवीथीजलैर् यस्यामज्ञतया विधेरकृपया चेद् वस्तुमाकाङ्क्षसे। विश्रम्भो बकमण्डलेषु विनयो भेकेषु संबन्धिता रात्र्यन्धेषु विधीयतां कृपणता कोयष्टिकश्रेणिषु॥
MSS_8150 एषा प्रवासं कथमप्यतीत्य याता पुनः संशयमन्यथैव। को नाम पाकाभिमुखस्य जन्तोर् द्वाराणि दैवस्य पिधातुमीष्टे॥
MSS_8151 एषा फुल्लकदम्बनीपसुरभौ काले घनोद्भासिते कान्तस्यालयमागता समदना हृष्टा जलार्द्रालका। विद्युद्वारिदगर्जितैः सचकिता त्वद्दर्शनाकाङ्क्षिणी पादौ नूपुरलग्नकर्दमधरौ प्रक्षालयन्ती स्थिता॥
MSS_8152 एषा भविष्यति विनिद्रसरोरुहाक्षी कामस्य कापि दयिता तनुजानुजा वा। यः पश्यति क्षणमिमां कथमन्यथासौ कामस् तमस्तकरुणस् तरुणं हिनस्ति॥
MSS_8153 एषा मनो मे प्रसभं शरीरात् पितुः पदं मध्यममुत्पतन्ती। सुराङ्गना कर्षति खण्डिताग्रात् सूत्रं मृणालादिव राजहंसी॥
MSS_8154 एषा रङ्गप्रवेशेन कलानां चैव शिक्षया। स्वरान्तरेण दक्षा हि व्याहर्तुं तन्न मुच्यताम्॥
MSS_8155 एषा लता यदि विलासवती कथं स्याद् विद्युल्लता यदि कथं भविता धरण्याम्। वस्तुं मनोजनृपतेर्नगरी गरीयो- वक्षोजदुर्गविषमा किमकारि धात्रा॥
MSS_8156 एषा व्रजन्ती ललितं स्मयन्ती सखीजनैः सार्धमतिप्रगल्भा। सुरीव नित्यं सुरतासुखाप्ता विभाति भूमीधरपाठकस्त्री॥
MSS_8157 एषा सा विन्ध्यमध्यस्थलविपुलशिलोत्सङ्गरङ्गत्तरङ्गा संभोगश्रान्ततीराश्रयशबरवधूशर्म दा नर्मदा च। यस्याः सान्द्रद्रुमालीललिततलमिलत्सुन्दरीसंनिरुद्धैः सिद्धैः सेव्यन्त एते मृगमृदितदलत्कन्दलाः कूलकच्छाः॥
MSS_8158 एषासि वयसो दर्पात् कुलपुत्रानुसारिणी। केशेषु कुसुमाढ्येषु सेवितव्येषु कर्षिता॥
MSS_8159 एषा हि प्रकृतिः स्त्रीणाम् आसृष्टे रघुनन्दन। समस्थमनुरज्यन्ते विषमस्थं त्यजन्ति च॥
MSS_8160 एषा हि मे रणगतस्य दृढा प्रतिज्ञा द्रक्ष्यन्ति यन्न रिपवो जघनं हयानाम्। युद्धेषु भाग्यचपलेषु न मे प्रतिज्ञा दैवं यदिच्छति जयं च पराजयं च॥
MSS_8161 एषु स्पर्शो वरस्त्रीणां स्वान्तहारी मुनेरपि। अतोऽप्रमत्तः सेवेत विषयांस् तु यथोचितान्॥
MSS_8162 एषैव काचन विनिद्रसरोरुहाक्षी कामस्य कापि दयिता तनुजानुजा वा। यः पश्यति क्षणमिमां कथमन्यथासौ कामस् तमस्तकरुणं तरुणं निहन्ति॥
MSS_8163 एषैव महती लज्जा सदाचारस्य भूपतेः। यदकालभवो मृत्युस् तस्य संस्पृशति प्रजाः॥
MSS_8164 एषैव योषितां धन्या शीलं च लभते सुखम्। दिवा पतिव्रता भूयो नक्तं च कुलटा यतः॥
MSS_8165 एषोऽग्निहोत्रीति बिभर्ति गास्ता विक्रीय दुग्धं सलिलं जुहोति। ख्यातोऽस्ति लोकेष्वृतुकालगामी रजस्वलां याति दिवापि वेश्याम्॥
MSS_8166 एषोज्जटस्य भवतो गृहिणी त्वपर्णा स्थाणुः स्वयं तव च सूनुरसौ विशाखः। त्वत्तः फलं क इह वाञ्छति वामदेव जन्मक्षयः परमसौ तव दर्शनेन॥
MSS_8167 एषोत्तुङ्गतरङ्गलङ्घिततटोत्सङ्गा पतङ्गात्मजा पूर्णेयं तरिरम्बुभिर्न हि हरेः शङ्का कलङ्कादपि। काठिन्यं भज नाद्य सुन्दरि वयं राधे प्रसादेन ते जीवामः स्फुटमातरीकुरु गिरिद्रोणीविनोदोत्सवम्॥
MSS_8168 एषोऽम्बुदनिःस्वनतुल्यरवः क्षीबः स्खलमानविलम्बगतिः। श्रुत्वा घनगर्जितमद्रितटे वृक्षान् प्रति मोटयति द्विरदः॥
MSS_8169 एषोऽहमद्रितनयामुखपद्मजन्मा प्राप्तः सुरासुरमनोरथदूरवर्ती। स्वप्नेऽनिरुद्धघटनाधिगताभिरूप- लक्ष्मीफलामसुरराजसुतां विधाय॥
MSS_8170 एष्टव्या बहवः पुत्रा गुणवन्तो बहुश्रुताः। तेषां वै समवेतानाम् अपि कश्चिद् गयां व्रजेत्॥
MSS_8171 एष्टव्या बहवः पुत्रा यद्येकोऽपि गयां व्रजेत्। यजेत वाश्वमेधेन नीलं वा वृषमुत्सृजेत्॥
MSS_8172 एष्टव्या बहवः पुत्रा यद्येकोऽपि गयां व्रजेत्। यत्रासौ प्रथितो लोकेष्व् अक्षय्यकरणो वटः॥
MSS_8173 एष्यति मा पुनरयमिति गमने यदमङ्गलं मयाकारि। अधुना तदेव कारणम् अवस्थितौ दग्धगेहपतेः॥
MSS_8174 एष्यन्ति यावद् गणनाद् दिगन्तान् नृपाः स्मरार्ताः शरणे प्रवेष्टुम्। इमे पदाब्जे विधिनापि सृष्टास् तावत्य एकाङ्गुलयोऽत्र लेखाः॥
MSS_8175 एष्यन्त्यवश्यमधुना हृदयाधिनाथा मुग्धा मुधा कुरुत मा विविधं विलापम्। इत्थं शशंसुरिव गर्जितकैतवेन पाथोधराः पथिकपङ्कजलोचनाभ्यः॥
MSS_8176 एहि गच्छ पतोत्तिष्ठ वद मौनं समाचर। इति वित्रस्तसारङ्गनेत्रया को न वञ्चितः॥
MSS_8177 एहि गच्छ पतोत्तिष्ठ वद मौनं समाचर। एवमाशाग्रहग्रस्तैः क्रीडन्ति धनिनोऽर्थिभिः॥
MSS_8178 एहि तत्र चिनुवः सुकौसुमं कौ सुमञ्जुसुमनस्तरुश्रियाम्। एकिकामिति ततान मानिनीम् आनिनीय कपटाद् रहः क्षणम्॥
MSS_8179 एहि विश्वात्मने वत्से भिक्षा त्वं परिकल्पिता। अर्थिनो मुनयः प्राप्तं गृहमेधिफलं मया॥
MSS_8180 एहि हे रमणि पश्य कौतुकं धूलिधूसरतनुं दिगम्बरम्। सापि तद्वदनपङ्कजं पपौ भ्रातरुक्तमपि किं न बुघ्यते॥
MSS_8181 एह्यागच्छ समाविशासनमिदं कस्माच् चिराद् दृश्यसे का वार्त्तेति सुदुर्बलोऽसि कुशलं प्रीतोऽस्मि ते दर्शनात्। एवं ये समुपागतान् प्रणयिनः प्रत्यालपन्त्यादरात् तेषां युक्तमशङ्कितेन मनसा हर्म्याणि गन्तुं सदा॥
MSS_8182 एह्यालिङ्ग त्वरयति मनो दुर्बला वासरश्रीर् आश्लिष्टासि क्षपय रजनीमेकिका चक्रवाकि। नान्यासक्तो न खलु कुपितो नानुरागच्युतो वा दैवाधीनः सपदि भवतीमस्वतन्त्रस् त्यजामि॥
MSS_8183 एह्येहि क्व गतासि मैथिलि मृगः प्राप्तो मया काञ्चनीम् एतस्य त्वचमुच्चरामि कुचयोर्विन्यस्य वर्णांशुकम्। मत्सौभाग्यबुभुत्सयापि विपिनेष्वेकाकिनी मा स्म भूर् विद्विष्टा मयि संचरन्ति सरले मायाविनो राक्षसाः॥
MSS_8184 एह्येहि वत्स रघुनन्दन रामभद्र चुम्बामि मूर्धनि चिराय परिष्वजे त्वाम्। आरोप्य वा हृदि दिवानिशमुद्वहामि वन्देऽथवा चरणपुष्करकद्वयं ते॥
MSS_8185 एह्येहीति शिखण्डिनां पटुतरं केकाभिराक्रन्दितः प्रोड्डीयेव बलाकया सरभसं सोत्कण्ठमालिङ्गितः। हंसैरुज्झितपङ्कजैरतितरां सोद्वेगमुद्वीक्षितः कुर्वन्नञ्जनमेचका इव दिशो मेघः समुत्तिष्ठति॥
MSS_8186 ऐकगुण्यमनीहायाम् अभावः कर्मणां फलम्। अथ द्वैगुण्यमीहायां फलं भवति वा न वा॥
MSS_8187 ऐकमत्यमुपागम्य शास्त्रदृष्टेन चक्षुषा। मन्त्रिणो यत्र निरतास् तमाहुर्मन्त्रमुत्तमम्॥
MSS_8188 बह्व्योऽपि मतयो गत्वा मन्त्रिणामर्थनिर्णये। पुनर्यत्रैकतां प्राप्तः स मन्त्रो मध्यमः स्मृतः॥
MSS_8189 अन्योऽन्यं मतिमास्थाय यत्र संप्रतिभाष्यते। न चैकमत्ये श्रेयोऽस्ति मन्त्रः सोऽधम उच्यते॥
MSS_8190 ऐणं चर्म पलाशवेश्म पुरतो दृष्ट्वैव कृष्णाजिनं भिक्षार्थी क्षुधितस् तपोवनधिया किं धार्मिक भ्राम्यसि। एनां भिल्लपुरीमवैहि सुरभीशृङ्गेण यत्र स्थितैः पीयन्ते वनवह्निदग्धमहिषीमांसोपदंशं सुराः॥
MSS_8191 ऐन्दवादर्चिषः कामी शिशिरं हव्यवाहनम्। अबलाविरहक्लेशविह्वलो गणयत्ययम्॥
MSS_8192 ऐन्दवी वहति नाडिका यदा स्वेच्छया प्रविशति प्रभञ्जनः। पोतकी व्रजति दक्षिणा यदा स्यात् तदा सकलमीप्सितं फलम्॥
MSS_8193 ऐन्द्रं धनुः पाण्डुपयोधरेण शरद् दधानार्द्रनखक्षताभम्। प्रसादयन्ती सकलङ्कमिन्दुं तापं रवेरप्यधिकं चकार॥
MSS_8194 ऐन्द्रिः किल नखैस् तस्या विददार स्तनौ द्विजः। प्रियोपभोगचिह्नेषु पौरोभाग्यमिवाचरन्॥
MSS_8195 ऐन्द्र्यां दिगवलोकित- सूर्याभिमुखो गृहे गृहिणः। राजभयं चौरभयं वधकलहः पशुभयं च स्यात्॥
MSS_8196 ऐरावणन्ति करिणः फणिनोऽप्यशेषाः शेषन्ति हन्त विहगा अपि हंसितारः। नीलोत्पलानि कुमुदन्ति च सर्वशैलाः कैलासितुं व्यवसिता भवतो यशोभिः॥
MSS_8197 ऐरावणाननमदाम्बुकणावपात- संसक्ततामरसरेणुपिशङ्गिताङ्गः। चण्डानिलाहततुषारविशीर्णपक्षः क्षीणः क्षितौ मधुकरो विवशोऽत्र शेते॥
MSS_8198 ऐरावणे सुरवधूपरिगीयमान- युष्मद्यशःश्रवणनिश्चलकर्णताले। निर्विघ्नमापिबति भृङ्गकुलं मदाम्भः कल्याणमावहति कस्य न चेष्टितं ते॥
MSS_8199 ऐशान्यां पतनं दुष्टं विदिशोऽन्याश्च शोभनाः। हर्षपुष्टिकराश्चैव सिद्धिदाः शस्त्रकर्मणि॥
MSS_8200 ऐशान्यां संप्राप्तिर् घृतपूर्णानां भवेदनडुहश्च। एवं फलं गृहपतेर् गृहपृष्ठसमाश्रिते भवति॥
MSS_8201 ऐश्वर्यं नहुषस्य शंभुविषयश्रद्धा दशास्यस्य सा शौर्यं श्रीरघुनायकस्य सहजं गाम्भीर्यमम्भोनिधेः। दातृत्वं बलिकर्णयोरिह जगत्येकत्र चेत् स्यात् तदा श्रीवीरक्षितिपालमौलिनृपतेः साम्यं कथंचिद् भवेत्॥
MSS_8202 ऐश्वर्यतिमिरं चक्षुः पश्यच्चापि न पश्यति। पश्चाद् विमलतां याति दारिद्र्यगुलिकाञ्जनैः॥
MSS_8203 ऐश्वर्यधनरत्नानां प्रत्यमित्रेऽपि तिष्ठताम्। दृष्टा हि पुनरावृत्तिर् जीवतामिति नः श्रुतम्॥
MSS_8204 ऐश्वर्यमत्तः पापिष्ठो मधुपानमदादपि। ऐश्वर्यमदमत्तानां गतिरूर्ध्वा न विद्यते॥
MSS_8205 ऐश्वर्यमदपापिष्ठा मदाः पानमदादयः। एश्वर्यमदमत्तो हि नापतित्वा विबुध्यते॥
MSS_8206 ऐश्वर्यमदमत्तांश्च मत्तान् मद्यमदेन च। अप्रमत्ताः शठाः शूरा विक्रान्ताः पर्युपासते॥
MSS_8207 ऐश्वर्यमदमत्तानां क्षुधितानां च कामिनाम्। अहंकारविमूढानां विवेको नैव जायते॥
MSS_8208 ऐश्वर्यमध्रुवं प्राप्य ध्रुवधर्मे मतिं कुरु। क्षणादेव विनाशिन्यः सम्पदोऽप्यात्मना सह॥
MSS_8209 ऐश्वर्यमल्पमेत्य प्रायेण हि दुर्जनो भवति मानी। सुमहत्प्राप्यैश्वर्यं प्रशमं प्रतिपद्यते सुजनः॥
MSS_8209A ऐश्वर्यमव्याहतमावहन्तु हेरम्बपादाम्बुजपांसवो नः। ये निर्वहन्ति श्रुतिसुन्दरीणां सीमन्तसिन्दूरपरागलक्ष्मीम्॥
MSS_8210 ऐश्वर्यमीर्ष्या नैर्घृण्यं क्षीबत्वं निर्विवेकता। एकैकं किं न यत् कुर्यात् पञ्चाङ्गित्वे तु का कथा॥
MSS_8211 ऐश्वर्यवन्तोऽपि हि निर्धनास् ते व्यर्थश्रमा जीवितमात्रसाराः। कृता न लोभोपहृतात्मभिर्यैः सुहृत्स्वयंग्राहविभूषणा श्रीः॥
MSS_8212 ऐश्वर्यस्य परा काष्ठा यत्र नित्यं विभाव्यते। धनदः स न केषां स्यात् स्पृहणीयगुणोदयः॥
MSS_8213 ऐश्वर्यस्य विभूषणं सुजनता शौर्यस्य वाक्संयमो ज्ञानस्योपशमः शमस्य विनयो वित्तस्य पात्रे व्ययः। अक्रोधस् तपसः क्षमा प्रभवितुर्धर्मस्य निर्व्याजता सर्वेषामपि सर्वकारणमिदं शीलं परं भूषणम्॥
MSS_8214 ऐश्वर्यात् सह संबन्धं न कुर्याच् च कदाचन। गते च गौरवं नास्ति आगते च धनक्षयः॥
MSS_8215 ऐश्वर्यादनपेतमीश्वरमयं लोकोऽर्थतः सेवते तं गच्छन्त्यनु ये विपत्तिषु पुनस् ते तत्प्रतिष्ठाशया। भर्तुर्ये प्रलयेऽपि पूर्वसुकृतासङ्गेन निःसङ्गया भक्त्या कार्यधुरं वहन्ति कृतिनस् ते दुर्लभास्त्वादृशाः॥
MSS_8216 ऐश्वर्येऽपि क्षमा यस्य दारिद्र्येऽपि हितैषिता। आपत्तावपि धीरत्वं दधतो मर्त्यता कथम्॥
MSS_8217 ऐश्वर्ये वा सुविस्तीर्णे व्यसने वा सुदारुणे। रज्ज्वेव पुरुषं बद्ध्वा कृतान्तः परिकर्षति॥
MSS_8218 ऐहलौकिकपारत्र्यं कर्म पुंभिर्निषेव्यते। कर्माण्यपि तु कल्याणि लभते काममास्थितः॥
MSS_8219 ऐहलौकिकमीहन्ते मांसशोणितवर्धनम्। पारलौकिककार्येषु प्रसुप्ताभृशनास्तिकाः॥
MSS_8220 ऐहिकामुष्मिकान् कामांल् लोभमोहात्मकांश्च यान्। निरुध्यास् ते सदा योगी प्राप्तिः स्यात् सार्वकामिकी॥
MSS_8221 ॐकारः पुरुषः पूर्वः व्याहृतिः प्रकृतिः स्त्रियः। उभयोः करसंयोगे वस्त्रेणाच्छादयेन् नरः॥
MSS_8222 ॐकारशब्दो विप्राणां यस्य राष्ट्रे प्रवर्तते। स राजा हि भवेद् योगी व्याधिभिश्च न पीड्यते॥
MSS_8223 ॐकाराः कुसुमायुधोपनिषदां मन्त्रानुवादः स्मर- स्वाध्यायस्य रतेः पुनर्भवविधौ गन्धाभिरामश्रुतिः। चित्ताकर्षणसाध्यसिद्धिरसतीनेत्रस्य कर्णज्वरः पान्थानां सहकारकाननसुधासेकः पिकानां ध्वनिः॥
MSS_8224 ॐकारे सत्प्रदीपे मृगय गृहपतिं सूक्ष्ममेकान्तरस्थं संयम्य द्वारवाहं पवनमविरतं नायकं चेन्द्रियाणाम्। वाग्जालं कस्य हेतोर्वितरसि हि गिरां दृश्यते नैव किंचिद् देहस्थं पश्य नाथं भ्रमसि किमपरे शास्त्रमोहान्धकारे॥
MSS_8225 ॐकारो मदनद्विजस्य गगनक्रोडैकदंष्ट्राङ्कुरस् तारामौक्तिकशुक्तिरन्धतमसस्तम्बेरमस्याङ्कुशः। शृङ्गारार्गलकुञ्चिका विरहिणीमानच्छिदा कर्तरी संध्यावारवधूनखक्षतिरियं चान्द्री कला राजते॥
MSS_8226 ॐकारो यस्य कन्दः सलिलमुपनिषन् न्यायजालं मृणालं ब्रह्माण्डं यस्य काण्डं प्रसरति परितो यस्य यागः परागः। भृङ्गध्वानः पुराणं विजनसुरधुनीतीरवासोऽधिवासो यस्यानन्दो मरन्दः पुरहरचरणाम्भोरुहं तद् भजामः॥
MSS_8227 ॐ नमः परमार्थैकरूपाय परमात्मने। स्वेच्छावभासितासत्यभेदभिन्नाय शंभवे॥
MSS_8228 ॐ ह्रौं शिखास्थाने शंकराय नमः। ॐ ह्रौं बाह्वोः केशवाय नमः। ॐ ह्रौं नाभिमध्ये ब्रह्मणे नमः। ॐ ह्रौं जङ्घयोर्गणपतये नमः।
MSS_8229 ओघवाताहृतं बीजं यस्य क्षेत्रे प्ररोहति। क्षेत्रिकस्यैव तद् बीजं न बीजी लभते फलम्॥
MSS_8230 ओजसापि खलु नूनमनूनं नासहायमुपयाति जयश्रीः। यद् विभुः शशिमयूखसखः सन्न् आददे विजयि चापमनङ्गः॥
MSS_8231 ओजोभाजां यद् रणे संस्थितानाम् आदत् तीव्रं सार्धमङ्गेन नूनम्। ज्वालाव्याजादुद्वमन्ती तदन्तस्- तेजस्तारं दीप्तजिह्वा ववाशे॥
MSS_8232 ओमित्येतत्परं ब्रह्म श्रुतीनां मुखमक्षरम्। प्रसीदतु सतां स्वान्तेष्व् एकं त्रिपुरुषीमयम्॥
MSS_8233 ओषामासे मत्सरोत्पातवाता- श्लिष्यद्दन्तक्ष्मारुहां घर्षणोत्थैः। यौगान्तैर्वा वह्निभिर्वारणानाम् उच्चैर्मूर्धव्योम्नि नक्षत्रमाला॥
MSS_8234 ओष्ठपल्लवविदंशरुचीनां हृद्यतामुपययौ रमणानाम्। फुल्ललोचनविनीलसरोजैर् अङ्गनास्यचषकैर्मधुवारः॥
MSS_8235 ओष्ठाग्रं स्फुरतीक्षणे विचलतः कूपोदरे मत्स्यवद् धम्मिल्लः कुसुमाञ्चितो विगलितः प्राप्नोति बन्धं पुनः। प्रच्छन्नौ व्रजतः स्तनौ प्रकटतां श्रोणीतटं दृश्यते नीवी च स्खलति स्थितापि सुदृढं कामेङ्गितं योषिताम्॥
MSS_8236 सौभाग्यरूपपरिहासगुणानुराग- संकीर्तनेन दयितस्य च लब्धसौख्यम्। संबन्धिमित्रमुखदर्शनदत्तदूर- तोषं परोक्षमपि कामगुणेङ्गितं स्यात्॥
MSS_8237 ओष्ठे बिम्बफलाशयालमलकेषूत्पाकजम्बूधिया कर्णालंकृतिभाजि दाडिमफलभ्रान्त्या च शोणे मणौ। निष्पत्त्या सकृदुत्पलच्छददृशामात्तक्लमानां मरौ राजन् गूर्जरराजपञ्जरशुकैः सद्यस्तृषा मूर्च्छितम्॥
MSS_8238 औचित्यं स्तुत्यानां गुणरागश् चन्दनादिलेपानाम्। कन्या शोककराणां बुद्धिविहीनोऽनुकम्प्यानाम्॥
MSS_8239 औचित्यप्रच्युताचारो युक्त्या स्वार्थं न साधयेत्। व्याजबालिवधेनैव रामकीर्तिः कलङ्किता॥
MSS_8240 औचित्यमेकमेकत्र गुणानां राशिरेकतः। विषायते गुणग्राम औचित्यपरिवर्जितः॥
MSS_8241 औज्झि प्रियाङ्गैर्घृणयैव रूक्षा न वारिदुर्गात् तु वराटकस्य। न कण्टकैरावरणाच् च कान्तिर् धूलीभृता काञ्चनकेतकस्य॥
MSS_8242 औत्सुक्यगर्भा भ्रमतीव दृष्टिः पर्याकुलं क्वापि मनः प्रयाति। वियुज्यमानस्य गुणान्वितेन निरन्तरप्रेमवता जनेन॥
MSS_8243 औत्सुक्यमात्रमवसादयति प्रतिष्ठा क्लिश्नाति लब्धपरिपालनवृत्तिरेव। नातिश्रमापनयनाय यथा श्रमाय राज्यं स्वहस्तधृतदण्डमिवातपत्रम्॥
MSS_8244 औत्सुक्यहेतुं विवृणोषि न त्वं तत्त्वावबोधैकरसो न तर्कः। तथापि रम्भोरु करोमि लक्ष्यम् आत्मानमेषां परिदेवितानाम्॥
MSS_8245 औत्सुक्यात् परिमिलतां त्रपया संकोचमञ्चतां च मुहुः। नवसंगमयोर्यूनोर् नयनानामुत्सवो जयति॥
MSS_8246 औत्सुक्येन कृतत्वरा सहभुवा व्यावर्तमाना ह्रिया तैस् तैर्बन्धुवधूजनस्य वचनैर्नीताभिमुख्यं पुनः। दृष्ट्वाग्रे वरमात्तसाध्वसरसा गौरी नवे सङ्गमे संरोहत्पुलका हरेण हसता श्लिष्टा शिवायास्तु वः॥
MSS_8247 औदार्यं दाक्षिण्यं पापजुगुप्सा च निर्मलो बोधः। लिङ्गानि धर्मसिद्धेः प्रायेण जनप्रियत्वं च॥
MSS_8248 औदार्यं भुवनत्रयेऽपि विदितं संभूतिरम्भोनिधेर् वासो नन्दनकानने परिमलो गीर्वाणचेतोहरः। एवं दातृगुरोर्गुणाः सुरतरोः सर्वेऽपि लोकोत्तराः स्यादर्थिप्रवरार्थितार्पणविधावेको विवेको यदि॥
MSS_8249 औदार्यं सधने नयो गुणिजने लज्जा कुलस्त्रीजने सत्काव्यं वदने मदो द्विरदने पुंस्कोकिलः कानने। रोलम्बः कमले नखाङ्करचना कान्ताकपोलस्थले तन्वी तल्पतले भवानपि विभो भूमण्डले मण्डनम्॥
MSS_8250 औदासीन्यं दयालूनाम् अर्थिनां भाग्यहीनता। नहि स्वमुखवैरूप्यं दर्पणस्यापराधतः॥
MSS_8251 औदुम्बराणि पुष्पाणि श्वेतवर्णं च वायसम्। मत्स्यपादं जले पश्येन् न नारीहृदयस्थितम्॥
MSS_8252 औन्नत्यं भवतः सुमेरुशिखरोच्छ्रायोपमां गाहते व्याप्तिस् ते गिरिराजमूलमहिमन्यायेन निर्णीयते। एकस्यापि न किंतु चातकशिशोः पूर्त्त्यै पयो वर्तते वन्ध्यापीनपयोधरोपमतया बुद्धोऽसि पाथोधर॥
MSS_8253 औरसं मैत्रसंबद्धं तथा वंशक्रमागतम्। रक्षितं व्यसनेभ्यश्च मित्रं ज्ञेयं चतुर्विधम्॥
MSS_8254 औरसानपि पुत्रान् हि त्यजन्त्यहितकारिणः। समर्थान् संप्रगृह्णन्ति जनानपि नराधिपाः॥
MSS_8255 औरसीं भगिनीं वापि भार्यां वाप्यनुजस्य यः। प्रचरेत नरः कामात् तस्य दण्डो वधः स्मृतः॥
MSS_8256 और्वा इवातिलुब्धा भवन्ति धनलवणवारिबहुतृष्णाः। तृणलवमिव निजदेहं त्यजन्ति लेशं न वित्तस्य॥
MSS_8257 औषधं मूढवैद्यानां त्यजन्तु ज्वरपीडिताः। परसंसर्गसंसक्तं कलत्रमिव साधवः॥
MSS_8258 औषधानां च मन्त्राणां बुद्धेश्चैव महात्मनाम्। असाध्यं नास्ति लोकेऽत्र किंचिद् ब्रह्माण्डमध्यगम्॥
MSS_8259 औषधानि च मन्त्राणि नक्षत्रं शकुनं ग्रहाः। भाग्यकाले प्रसन्नाः स्युर् अभाग्ये निष्फलाश् च ते॥
MSS_8260 औषधान्यगदो विद्या दैवी च विविधा स्थितिः। तपसैव प्रसिध्यन्ति तपस् तेषां हि साधनम्॥
MSS_8261 औषधायापि यो मर्त्यो मध्वस्यति विचेतनः। कुयोनौ जायते सोऽपि किं पुनस् तत्र लोलुपः॥
MSS_8262 औषसातपभयादपलीनं वासरच्छविविरामपटीयः। संनिपत्य शनकैरथ निम्नाद् अन्धकारमुदवाप समानि॥
MSS_8263 औष्ण्यं तथा विक्रमं च सौम्यं दण्डं प्रसन्नताम्। धारयन्ति महात्मानो राजानः प्रायशो भुवि॥ तस्मात् सर्वास्ववस्थासु मान्याः पूज्याश् च पार्थिवाः॥
MSS_8264 औष्मायमाणनवयौवनमुग्धभावाः शृङ्गारसागरमनोज्ञतरङ्गलेखाः। कन्दर्पकेलिरसलब्धयशःपताकाः पण्याङ्गनाः पुरमिमामधिवासयन्ति॥
MSS_8265 कंचन वञ्चनचतुरे प्रपञ्चय त्वं मुरान्तके मानम्। बहुवल्लभे हि पुरुषे दाक्षिण्यं दुःखमुद्वहति॥
MSS_8266 कंचित् कालं नय गिरिगुहागह्वरे रे मुधैव क्रीडन् हालाहलरसलसद्दर्प मा सर्प ! सर्प। माद्यन्नुद्यत्सजलजलदव्याकुले मेघकाले येन प्राप्तो वनविहरणोत्कण्ठया नीलकण्ठः॥
MSS_8267 कंचित् क्षणं ननु सहस्व विमुञ्च वासो जागर्त्ययं परिजनो धिगपत्रपोऽसि। एषोऽञ्जलिः शमय दीपमिति प्रियाया वाचो रतादपि परां मुदमावहन्ति॥
MSS_8268 कंचिदेव समयं समागतं त्वां न विस्मरति शश्वदम्बुजम्। मानसे विहर हंस मानसे मा विमुञ्च पुनरस्य सौहृदम्॥
MSS_8269 कंजानना कम्जपरागपुञ्ज- गुञ्जन्मिलिन्दावलिकुन्तलश्रीः। विद्वद्द्विजाक्रान्तमुखान्तराला ज्योतिर्विदार्या तटिनीव भाति॥
MSS_8270 कं न स्पृशन्ति पुरुषं व्यसनानि काले को वा निरन्तरसुखी य इहास्ति लोके। दुःखं सुखं च परिणामवशादुपैति नक्षत्रचक्रमिव खे परिवर्तमानम्॥
MSS_8271 कं पृच्छामः सुराः स्वर्गे निवसामो वयं भुवि। किं वा काव्यरसः स्वादुः किं वा स्वादीयसी सुधा॥
MSS_8272 कं प्रति कथयितुमीशे संप्रति को वा प्रतीतिमायातु। गोपतितनयाकुञ्जे गोपवधूटीविटं ब्रह्म॥
MSS_8273 कं योजयन् मनुजोऽर्थं लभेत निपातयन् नष्टदृशं हि गर्ते। एवं नराणां विषयस्पृहा च निपातयन् निरये त्वन्धकूपे॥
MSS_8274 कं विशेषमवलम्ब्य योषितः प्रेयसे भजसि वर्चसे भुवम्। त्यागहेतुरपि तुल्य एव ते सापि सापि मलमोचनस्थली॥
MSS_8275 कं संजघान कृष्णः का शीतलवाहिनी गङ्गा। के दारपोषणरताः कं बलवन्तं न बाधते शीतम्॥
MSS_8276 कंसं ध्वंसयते मुरं तिरयते हंसं तथा हिंसते बाणं क्षीणयते बकं लघयते पौण्ड्रं तथा लुम्पते। भौमं क्षामयते बलाद् बलभिदो दर्पं पराकुर्वते क्लिष्टं शिष्टगणं प्रणम्रमवते कृष्णाय तुभ्यं नमः॥
MSS_8277 कंसारातेर्वद गमनं केन स्यात् कस्मिन् दृष्टिं संलभते स्वल्पेच्छुः। कं सर्वेषां शुभकरमूचुर्धीराः किं कुर्यास् त्वं सुजन सशोकं लोकम्॥
MSS_8278 कंसारिचरणोद्भूतसिन्धुकल्लोललालितम्। मन्ये हंस मनो नीरे कुल्यानां रमते कथम्॥
MSS_8279 कंसो रावणो रामश्च राजा दुर्योधनस् तथा। चत्वारोऽपि महामूर्खाः पञ्चमः शालिवाहनः॥
MSS_8280 कः कं शक्तो रक्षितुं मृत्युकाले रज्जुच्छेदे के घटं धारयन्ति। एवं लोकस् तुल्यधर्मो वनानां काले काले छिद्यते रुह्यते च॥
MSS_8281 कः कः कुत्र न घुर्घुरायितघुरीघोरो घुरेत् सूकरः कः कः कं कमलाकरं विकमलं कर्तुं करी नोद्यतः। के के कानि वनान्यरण्यमहिषा नोन्मूलयेयुर्यतः सिंहीस्नेहविलासबद्धवसतिः पञ्चाननो वर्तते॥
MSS_8282 कः कण्टकानां प्रकरोति तैक्ष्ण्यं विचित्रभावं मृगपक्षिणां च। माधुर्यमिक्षौ कटुतां च निम्बे स्वभावतः सर्वमिदं हि सिद्धम्॥
MSS_8283 कः कर्णारिपिता गिरीन्द्रतनया कस्य प्रिया कस्य तुक् को जानाति परेङ्गितं विषमगुः कुत्रोदभूत् कामिनाम्। भार्या कस्य विदेहजा तुदति का भौमेऽह्नि निन्द्यश्च कस् तत्प्रत्युत्तरमध्यमाक्षरपदं सर्वार्थसंपत्करम्॥
MSS_8284 कः कस्य पुरुषो बन्धुः किमाप्यं कस्य केनचित्। यदेको जायते जन्तुर् एक एव विनश्यति॥
MSS_8285 तस्मान् माता पिता चेति राम सज्जेत यो नरः। उन्मत्त इव स ज्ञेयो नास्ति कश्चिद्धि कस्यचित्॥
MSS_8286 कः कान्तारमगात् पितुर्वचनतः संश्लिष्य कण्ठस्थलीं कामी किं कुरुते च गृध्रहठतश्छिन्नं प्ररूढं च किम्। का रक्षः कुलकालरात्रिरभवच् चन्द्रातपं द्वेष्टि को रामश्चुम्बति रावणस्य वदनं सीतावियोगातुरः॥
MSS_8287 कः कालः कानि मित्राणि को देशः कौ व्ययागमौ। कश्चाहं का च मे शक्तिर् इति चिन्त्यं मुहुर्मुहुः॥
MSS_8288 कः कुर्याद् भुवनं सर्वं कः समुन्मूलयेद् द्रुमान्। किं प्रतीके भवेन् मुख्यं कः परत्रैति पुण्यताम्॥
MSS_8289 कः कोपः कः प्रणयो नटविटहतमस्तकासु वेश्यासु। रजकशिलातलसदृशं यासां जघनं च वदनं च॥
MSS_8290 कः कौ के कं कौ कान् हसति च हसतो हसन्ति हरिणाक्ष्या। अधरः पल्लवमङ्घ्री हंसौ कुन्दस्य कोरकान् दन्ताः॥
MSS_8291 कः खे गच्छति का रम्या का जप्या किं विभूषणम्। को वन्द्यः कीदृशी लङ्का वीरमर्कटकम्पिता॥
MSS_8292 कः खे चरति कः शब्दं चोरं दृष्ट्वा करोति च। कैरवाणामरिः को वा कोपानामालयश्च कः॥
MSS_8293 कः खे भाति, हतो निशाचरपतिः केनाम्बुधौ मज्जति कः, कीदृक् तरुणीविलासगमनं, को नाम राज्ञां प्रियः। पत्रं किं नृपतेः, किमप्सु ललितं, को रामरामाहरो मत्प्रश्नोत्तरमध्यमाक्षरपदं यत् तत् तवाशीर्वचः॥
MSS_8294 कः परेतनगरीपुरंदरः को भवेदथ तदीयकिंकरः। कृष्णनाम जगदेकमङ्गलं कण्ठपीठमुररीकरोति चेत्॥
MSS_8295 कः पश्यति खुरमहसः संमुखमपि तेजसां सहस्रस्य। कलितं शशभृद्धाम्नो यो मण्डलखण्डनं सहते॥
MSS_8296 कः पुष्पजातिं सुरभिं विधत्ते कश्चन्दनं वै शिशिरीकरोति। कः प्रार्थयेद् भानुमिह प्रकाशे साधुस् तथा स्वेन परोपकारी॥
MSS_8297 कः पूज्यः सद्वृत्तः कमधममाचक्षते चलितवृत्तम्। केन जितं जगदेतत् सत्यतितिक्षावता पुंसा॥
MSS_8298 कः पूज्यः, सुजनत्वमेति कतमः, क्व स्थीयते पण्डितैः श्रीमत्या शिवया च केन भुवने युद्धं कृतं दारुणम्। किं वाञ्छन्ति सदा जना, युवजना ध्यायन्ति किं मानसे मत्प्रश्नोत्तरमध्यमाक्षरपदं भूयात् तवाशीर्वचः॥
MSS_8298A कः पौरवे वसुमतीं शासति शासितरि दुर्विनीतानाम्। अयमाचरत्यविनयं मुग्धासु तपस्विकन्यासु॥
MSS_8299 कः प्रसूते पूरोवातं कः प्रेरयति वारिदम्। प्राप्ते तु श्रावणे मासि भवत्येकार्णवं जगत्॥
MSS_8300 कः प्राज्ञो वाञ्छति स्नेहं वेश्यासु सिकतासु च। विमुच्यते वा भवता वस्तुधर्मोऽयमीदृशः॥
MSS_8301 कः प्रार्थितोऽपि दास्यति तृणतुषपरिमाणमात्रमप्यधिकम्। अन्तर्ललाटसंपुट- विकटाक्षरमालिकां मुक्त्वा॥
MSS_8302 कः प्रार्थ्यते मदनविह्वलया युवत्या भाति क्व पुण्ड्रकमुपैति कथं बतायुः। क्वानादरो भवति, केन च राजतेऽब्जं बाह्यास्थि किं फलमुदाहर नालिकेरम्॥
MSS_8303 कः शक्रः कतमः स्रष्टा वराकः कतमो यमः। सत्यव्रतानां भूपानां कर्तुं शासनलङ्घनम्॥
MSS_8304 कः शमः क्रियतां प्राज्ञाः प्रियाप्रीतौ परिश्रमः। भस्मीभूतस्य भूतस्य पुनरागमनं कुतः॥
MSS_8305 कः श्रद्धास्यति भूतार्थं सर्वो मां तुलयिष्यति। शङ्कनीया हि लोकेऽस्मिन् निष्प्रतापा दरिद्रता॥
MSS_8306 कः श्लाघनीयजन्मा माघनिशीथेऽपि यस्य सौभाग्यम्। प्रालेयानिलदीर्घः कथयति काञ्चीनिनादोऽयम्॥
MSS_8307 कः स्यादम्बुदयाचको, युवतयः कं कामयन्ते पतिं लज्जा केन निवार्यते, निकटके दासे कथं यावनी। भाषा दर्शयतेति वस्तुषु महाराष्ट्रे कदा वा भवेद् आद्यान्ताक्षरयोर्हि लोपरचनाचातुर्यतः पूर्यताम्॥
MSS_8308 कः स्वभावगभीराणां लक्षयेद् बहिरापदम्। बालापत्येन भृत्येन यदि सा न प्रकाश्यते॥
MSS_8309 क आत्मा कः परो वात्र स्वीयः पारक्य एव वा। स्वपराभिनिवेशेन विना ज्ञानेन देहिनाम्॥
MSS_8310 क आलिप्तः प्रियः कोऽस्याः कं ध्यायति कमीक्षते। इति चिन्ता न यस्यासीत् स पूज्यः पण्ययोषिताम्॥
MSS_8311 ... ... क ईप्सितार्थस्थिरनिश्चयं मनः पयश्च निम्नाभिमुखं प्रतीपयेत्॥
MSS_8312 क एकस्त्वं पुष्पायुध मम समाधिव्ययविधौ सुपर्वाणः सर्वे यदि कुसुमशस्त्रास् तदपि किम्। इतीवैनान् नूनं य इह सुमनोस्त्रत्वमनयत् स वः शास्ता शस्त्रं दिशतु दशदिङ्मारविजयी॥
MSS_8313 ककुभकरीरावेक- त्र संयुतौ ककुभबिल्वौ वा। हस्तत्रयेऽम्बु पश्चान् नरैर्भवत्येकविंशत्या॥
MSS_8314 ककुभस्य फलं पुष्पं लाक्षा श्रीवासगुग्गुलू। श्वेतापराजितामूलं विडङ्गान्वितसर्षपाः॥
MSS_8315 ककुभां मुखानि सहसोज्ज्वलयन् दधदाकुलत्वमधिकं रतये। अदिदीपदिन्दुरपरो दहनः कुसुमेषुमत्रिनयनप्रभवः॥
MSS_8316 ककुभि ककुभि ध्वान्तक्षुब्धं वितत्य विधाय च श्रुतिपुटभिदो गर्जाः श्रेयः कृतं परमम्बुदैः। कथमितरथा जातोद्वेगः समुज्झितपल्वलः कनककमलोत्तंसे हंसः स नन्दति मानसे॥
MSS_8317 ककुभि ककुभि भ्रान्त्वा भ्रान्त्वा विलोक्य विलोकितं मलयजसमो दृष्टोऽस्माभिर्न कोऽपि महीरुहः। उपचितरसो दाहे च्छेदे शिलातलघर्षणे- ऽप्यधिकमधिकं यत् सौरभ्यं तनोति मनोहरम्॥
MSS_8318 कक्षे किं मितपुस्तकं किमुदकं (किं) काव्यसारोदकं दीर्घं किं यदि ताडपत्रलिखितं किं चात्र गौडाक्षरम्। गन्धः किं यदि रामरावणकथासंग्रामगन्धो महत् किं वारं बहु जल्पसे शृणु सखे नाम्ना पुराणो झषः॥
MSS_8319 कङ्कगृध्रसृगालेषु दंशेषु मशकेषु च। पन्नगेषु च जायन्ते नराः क्रोधपरायणाः॥
MSS_8320 कङ्कहंसशशादानां मत्स्यादक्रौञ्चकेकिनाम्। गृध्राणां कुक्कुटानां च पक्षा एतेषु शोभनाः॥
MSS_8321 कङ्केलिरेष किमचेतन एव सत्यं नम्नः स्वयं न कुसुमानि ददाति यस् ते। धूर्तोऽथवा नमति नायमुदस्तबाहु- व्यक्तोन्नतस्तनतटान्तदिदृक्षयेव॥
MSS_8322 कचकुचचुबुकाग्रे पाणिषु व्यापृतेषु प्रथमजलधिपुत्रीसंगमेऽनङ्गधाम्नि। ग्रथितनिबिडनीवीबन्धनिर्मोचनार्थं चतुरधिककराशः पातु वश्चक्रपाणिः॥
MSS_8323 कचग्रहमनुग्रहं दशनखण्डनं मण्डनं दृगञ्जनमवञ्चनं मुखरसार्पणं तर्पणम्। नखार्दनमतर्दनं निबिडपीडनं क्रीडनं करोति रतिसङ्गमे मकरकेतनः कामिनाम्॥
MSS_8324 कचग्रहसमुल्लसत्कमलकोषपीडाजड- द्विरेफकलकूजितानुकृतसीत्कृतालंकृताः। जयन्ति सुरतोत्सवव्यतिकरे कुरङ्गीदृशां प्रमोदमदनिर्भरप्रणयचुम्बिनो विभ्रमाः॥
MSS_8325 कचग्रहोत्तानितमर्धकुड्मलं त्रपाचलत्तारकमन्दलोचनम्। बलाद्गृहीताधरवेदनाकुलं कदा पिबेयं ननु तत् प्रियामुखम्॥
MSS_8326 कचभारात् कुचभारः कुचभाराद् भीतिमेति कचभारः। कचकुचभाराज् जघनं कोऽयं चन्द्रानने चमत्कारः॥
MSS_8327 कचमूलबद्धपन्नग- निश्वासविषाग्निधूमहतमध्यम्। ऐशानमिव कपालं स्फुटलक्ष्मा स्फुरति शशिबिम्बम्॥
MSS_8328 कचा यूकावासा मुखमजिनबद्धास्थिनिचयम् कुचौ मांसग्रन्थी जठरमपि विष्ठादिधटिका। मलोत्सर्गे यन्त्रं जघनमबलायाः क्रमयुगं तदाधारस्थूणे तदिह किमु रागाय महताम्॥
MSS_8328A कचैरर्धच्छिन्नैः करनिहितरक्तैः कुचतटैर् नखोत्कृत्तैर्गण्डैरुपलहतिशीर्णैश्च निटिलैः। विदीर्णैराक्रन्दाद् विकलगदितैः कण्ठविवरैर् मनस्तक्ष्णोत्यन्तःपुरपरिजनानां स्थितिरियम्॥
MSS_8328B कच्चित् कान्तारभाजां भवति परिभवः कोऽपि शौवापदो वा प्रत्यूहेन क्रतूनां न खलु मखभुजो भुञ्जते वा हवींषि। कर्तुं वा कच्चिदन्तर्वसति वसुमतीदक्षिणः सप्ततन्तुर् यत्संप्राप्तोऽसि किं वा रघुकुलतपसामीदृशोऽयं विवर्तः॥
MSS_8329 कच्चित् पशव्यं निरुजं भूर्यम्बुतृणवीरुधम्। वृहद्वनं तदधुना यत्रास्से त्वं सुहृद्वृतः॥
MSS_8330 कच्चित् सहस्रान् मूर्खाणाम् एकमिच्छसि पण्डितम्। पण्डितो ह्यर्थकृच्छ्रेषु कुर्यान् निःश्रेयसं महत्॥
MSS_8331 कच्चित् सौम्य प्रियसहचरी विद्युदालिङ्गति त्वाम् आविर्भूतप्रणयसुमुखाश्चातका वा भजन्ते। पौरस्त्यो वा सुखयति मरुत्साधुसंवाहनाभिर् विष्वग्बिभ्रत्सुरपतिधनुर्लक्ष्म लक्ष्मीं तनोति॥
MSS_8332 कच्चित् सौम्य व्यवसितमिदं बन्धुकृत्यं त्वया मे प्रत्यादेशान्न खलु भवतो धीरतां तर्कयामि। निःशब्दोऽपि प्रदिशसि जलं याचितश् चातकेभ्यः प्रत्युक्तं हि प्रणयिषु सतामीप्सितार्थक्रियैव॥
MSS_8333 कच्चिदर्थेन वा धर्मम् अर्थं धर्मेण वा पुनः। उभौ वा प्रीतिलोभेन कामेन न विबाधसे॥
MSS_8334 कच्चिदर्थं च धर्मं च कामं च जायतां वर। विभज्य काले कालज्ञ सर्वान् भरत सेवसे॥
MSS_8335 कच्छान्ववायजलधेरमृतांशुरन्यः प्रत्यर्थिवंशदहनः सुमना गुणज्ञः। विद्याप्रियो नयपरो मतिमान् वदान्यः मीवारभूपतिरुदेतु यशो वितन्वन्॥
MSS_8336 कज्जलतिलककलङ्कित- मुखचन्द्रे गलितसलिलकणकेशि। नवविरहदहनतूलो जीवयितव्यस्त्वया कतमः॥
MSS_8337 कज भज विकासमभितस् त्यज संकोचं भ्रमत्ययं भ्रमरः। यद्यपि न भवति कार्यं तथापि तुष्टस् तनोत्ययं कीर्तिम्॥
MSS_8338 कज्जलहिमकनकरुचः सुपर्णवृषहंसवाहनाः शं वः। जलनिधिगिरिकमलस्था हरिहरकमलासना ददतु॥
MSS_8339 कटकत्वं पृथग्घेम्नस् तरंगत्वं पृथग् जलात्। यथा न संभवत्येवं न जगत् पृथगीश्वरात्॥
MSS_8340 कटकानि भजन्ति चारुभिर् नवमुक्ताफलभूषणैर्भुजैः। नियतं दधते च चित्रकैर् अवियोगं पृथुगण्डशैलतः॥
MSS_8341 कटकिनः कटुकरसान् करीरखदिरादिविटपतरुगुल्मान्। उपभुञ्जाना करभी दैवादाप्नोति मधुरमधुजालम्॥
MSS_8342 कटाक्षेणापीषत् क्षणमयि निरीक्षेत यदि सा तदानन्दः सान्द्रः स्फुरति पिहिताशेषविषयः। सरोमाञ्चोदञ्चत्कुचकलशनिर्भिन्नवसनः परीरम्भारम्भः क इव भविताम्भोरुहदृशः॥
MSS_8343 कटाक्षैराक्षिप्तः प्रियसखि रहः केलिभवने वने पुष्पव्याजात् कुचयुगमिदं चापि वलितम्। रतासक्तं दृष्ट्वा हरिनमिथुनं चाल्पहसितं तथापि प्रेयान् मे न किमपि जानाति किमिति॥
MSS_8344 कटिर्मुष्टिग्राह्या द्विपुरुषभुजग्राह्यमुदरं स्तनौ घण्टालोलौ जघनमिव गन्तुं व्यवसितौ। स्मितं भेरीनादो मुखमपि च पत्युर्भयकरं तथाप्येषा रण्डा परिभवति संतापयति च॥
MSS_8345 कटिर्विटशतैर्घूष्टा पान्थपीतोज्झितं मुखम्। स्तनौ सहस्रमृदितौ यस्याः कस्यास् तु सा निजा॥
MSS_8345A कटिस्थकरवैशाखस्थानकस्थनराकृतिम्। द्रव्यैः पूर्णं स्मरेल्लोकं स्थित्युत्पत्तिव्ययात्मकैः॥
MSS_8346 कटीतटनिकुञ्जेषु संचरन् वातकुञ्जरः। एरण्डतैलसिंहस्य गन्धमाघ्राय धावति॥
MSS_8347 कटु क्वणन्तो मलदायकाः खला- स्तुदन्त्यलं बन्धनशृङ्खला इव। मनस्तु साधुध्वनिभिः पदे पदे हरन्ति सन्तो मणिनूपुरा इव॥
MSS_8348 कटुतिक्तकषायरसैः पवनः पित्तं कटूष्णलवणाम्लैः। स्निग्धमधुराम्ललवणैः श्लेष्मा कोपं प्रयाति तरोः॥
MSS_8349 कटुतीक्ष्णोष्णलवणक्षाराम्लादिब् हिरुल्बणैः। मातृभुक्तैरुपस्पृष्टः सर्वाङ्गोत्थितवेदनः॥
MSS_8350 कटुभिरपि कठोरचक्रवाकोत्- करविरहज्वरशान्तिशीतवीयैः। तिमिरहतमयं महोभिरञ्जञ् जयति जगन्नयनौघमुष्णभानुः॥
MSS_8351 कटुमधुराण्यामोदैः पर्णैरुत्कीर्णपत्रभङ्गानि। दमनकवनानि संप्रति काण्डैरेकान्तपाण्डूनि॥
MSS_8352 कटु रटसि किमेवं कर्णयोः कुञ्जरारेर् अविदितनिजबुद्धे किं न विज्ञातमस्ति। शिलतरकरदंष्ट्राटङ्कनिर्भिन्नकुम्भं मशक गलकरन्ध्रे हस्तियूथं ममज्ज॥
MSS_8353 कटुविशिखशिखिप्रपञ्च पञ्चा- नन धनदप्रियमित्र मित्रनेत्र। धृतसकलविकल्प कल्पशेष- प्रकटमहानट नाटय प्रसादम्॥
MSS_8354 कटूनामिह सार्थत्वात् कामं भवति संग्रहः। तथापि वृत्तिर्न तथा रसज्ञानुमतिक्षमा॥
MSS_8355 कटौ न कलमेखला न कुचमण्डले मालिका दृशोरपि न चाञ्जनं न पुनरस्ति रागोऽधरे। प्रियेण सहचारिणा मदनतस्करस्योच्चकैस् ततस् त्वमसि लुण्ठिता निधुवने वने शोभने॥
MSS_8355A कटुस्वरस्त्वं पिकभूत् तथापि श्लाघ्योऽसि सम्यक् पिकपुत्रपालात्। आह्लादनाच्चन्द्र इवात्तलक्ष्मा कस्तूरिका गन्धभृतेव कृष्णा॥
MSS_8356 कट्वम्ललवणात्युष्णतीक्ष्णरूक्षविद् आहिनः। आहारा राजसस्येष्टा दुःखशोकामयप्रदाः॥
MSS_8357 कट्वेर्वारौ यथा पक्वे मधुरः सन् रसोऽपि न। प्राप्यते ह्यात्मनि तथा नापक्वकरणे ज्ञता॥
MSS_8358 कठिनं वा मधुरं वा प्रस्तुतवचनं मनोहारि। वामे गर्दभनादश् चित्तप्रीत्यै प्रयाणेषु॥
MSS_8359 कठिनः कृशमूलश्च दुर्लभो दक्षिणेतरः। कश्चित् कल्याणगोत्रोऽपि मनुष्यैर्नोपजीव्यते॥
MSS_8360 कठिनकुचौ तव बाले तरलसरोजाक्षि तावकं चक्षुः। कुटिलसुकेशि कचास् ते मिथ्या भणितं कृशाङ्गि तव मध्यम्॥
MSS_8361 कठिनतरदामवेष्टन- लेखासंदेहदायिनो यस्य। राजन्ति वलिविभङ्गाः स पातु दामोदरो भवतः॥
MSS_8362 कठिनस्यापि हृदयं गुणवानार्द्रयेद् दृशा। चन्द्रकान्तोपलं चन्द्रः स्वांशुभिर्द्रावयत्यसौ॥
MSS_8363 कठिनहृदये मुञ्च क्रोधं सुखप्रतिघातकं लिखति दिवसं यातं यातं यमः किल मानिनि। वयसि तरुणे नैतद् युक्तं चले च समागमे भवति कलहो यावत् तावद् वरं सुभगे रतम्॥
MSS_8364 कठिनहृदये मुञ्च भ्रान्तिं व्यलीककथाश्रयां पिशुनवचनैर्दुःखं नेतुं न युक्तमिमं जनम्। किमिदमथ वा सत्यं मुग्धे त्वयाद्य विनिश्चितं यदभिरुचितं तन् मे कृत्वा प्रिये सुखमास्यताम्॥
MSS_8365 कठिनास्तीक्ष्णवक्त्राश्च तीक्ष्णोदर्कास् तथैव च। गणकैः किं नु लेखन्यस् ता वा किं ते विनिर्मिताः॥
MSS_8366 कठिने दुर्गमे वासो गुप्तशक्तिप्रकाशनम्। रणे पुत्रः यथा शोच्यः कलहं वेश्यया सह॥
MSS_8367 कठोरनखराहतद्विरदकुम्भपीठस्थली- लुठद्रुधिररञ्जितोल्ललितकेसरः केसरी। गभीररवकातरातुरतरातुरव्याहृतैः पतन् हरिणकैः समं समरभूमिकां लज्जते॥
MSS_8368 कठोरपारावतकण्ठमेचकं वपुर्वूषस्कन्धसुबन्धुरांसकम्। प्रसन्नर्सिहस्तिमितं च वीक्षितं ध्वनिश्च मङ्गल्यमृदङ्गमांसलः॥
MSS_8369 कठोरास्थिग्रन्थिव्यतिकररणत्कारमुखरः खरस्नायुच्छेदक्षणविहितवेगव्युपशमः। निरातङ्कः पङ्केष्विव पिशितपिण्डेषु विलस- न्नसिर्गात्रं गात्रं सपदि लवशस् ते विकिरतु॥
MSS_8370 कण इव पुरां वह्नेर्भस्मावधूलनसङ्गतो जयति बहलालोकस्फारावधूतनिशोदयः। स्मरहरजटाबन्धग्रन्थिर्भुजङ्गफणामणि- स्त्रिदशतटिनीपूरानीतः स्फुरन्निव तारकः॥
MSS_8371 कणाचामतुषाङ्गारान् यत्नेन परिरक्षसि। मूषकापहृतं कोषे रत्नराशिं न पश्यसि॥
MSS_8372 कण्टकस्य तु भग्नस्य दन्तस्य चलितस्य च। अमात्यस्य च दुष्टस्य मूलादुद्धरणं सुखम्॥
MSS_8373 कण्टकान् कूपमग्निं च वर्जयन्ति यथा नराः। तथा नृशंसकर्माणं वर्जयन्ति नरा नरम्॥
MSS_8374 कण्टकावरणं यादृक् फलितस्य फलाप्तये। तादृग् दुर्जनसङ्गोऽपि साधुसङ्गाय बाधनम्॥
MSS_8375 कण्टकिततनुशरीरा लज्जामुकुलायमाननयनेयम्। तव कुमुदिनीव वाञ्छति नृचन्द्र बाला करस्पर्शम्॥
MSS_8376 कण्टकेनापि ये स्पृष्टा यान्ति कामपि विक्रियाम्। तेऽपि शस्त्रनिकृन्तस्य पशोर्मांसानि भुञ्जते॥
MSS_8377 कण्टकेनापि विद्धस्य महती वेदना भवेत्। चक्रभीषणखड्गाद्यैर् मार्यमाणस्य किं पुनः॥
MSS_8378 कण्टकैरिव विदारितपादः पद्मिनीपरिचितैरपराद्रेः। आरुरोह सरसीरुहबन्धुः स्कन्धमम्बुधितटीगमनाय॥
MSS_8378A कण्टको दारुखण्डं च वितनोति गलव्यथाम्। व्यञ्जनान्तर्निपतितस् तालु विध्यति वृश्चिकः॥
MSS_8379 कण्टक्यकण्टकानां व्यत्यासेऽम्भस्त्रिभिः करैः पश्चात्। खात्वा पुरुषत्रितयं त्रिभागयुक्तं धनं वा स्यात्॥
MSS_8380 कण्टारिकाया अन्योक्तिः सणान्योक्तिरुदाहृता। धत्तूरपादपान्योक्तिर् अवधेया तृणोक्तयः॥
MSS_8381 कण्ठकोणविनिविष्टमीश ते कालकूटमपि मे महामृतम्। अप्युपात्तममृतं भवद्वपुर्- भेदवृत्ति यदि मे न रोचते॥
MSS_8382 कण्ठगतैरप्यसुभिः कस्यात्मा नोपसर्पते जातु। मूर्खस्य विषादस्य च गर्वस्य तथा कृतघ्नस्य॥
MSS_8383 कण्ठग्रहं न वात्येव भर्तुः क्रुद्धापि यत्नतः। कङ्कणश्रेणिकेवासौ दोषमेवावलम्बते॥
MSS_8384 उन्मत्तेव प्रमत्तेव प्रहृष्टेवातुरेव च। न शक्योपासितुं रामा प्रौढं यौवनमाश्रिता॥
MSS_8385 सुखदुःखप्रदायिन्यस् तृतीये यौवने स्थिताः। जायन्ते गहना रामाः संसारस्येव रीतयः॥
MSS_8386 कण्ठग्रहे शिथिलतां गमिते कथंचिद् यो मन्यते मरणमेव सुखाभ्युपायम्। गच्छन् स एष न बलाद् विधृतो युवाभ्याम् इत्युज्झिते भुजलते वलयैरिवास्याः॥
MSS_8387 कण्ठच्छायमिषेण कल्परजनीमुत्तंसमन्दाकिनी- रूपेण प्रलयाब्धिमूर्ध्वनयनव्याजेन कल्पानलम्। भूषापन्नगकेलिपानकपटादेकोनपञ्चाश तं वातानप्युपसंहरन्नवतु वः कल्पान्तशान्तौ शिवः॥
MSS_8388 कण्ठच्छेदविशीर्यमाणरुधिरप्राग्भारभग्न् अद्युतेर् येन स्मेरमुखेन होमशिखिनः संधुक्षणाकाङ्क्षिणा। भ्रूभङ्गः शितिकण्ठकण्ठफणिने फूत्कारहेतोः कृतः शौटीर्यव्रततुष्टधूर्जटिरसौ किं वर्ण्यते रावणः॥
MSS_8389 कण्ठच्छेदे सुवर्णं चेत् क्षुरं यद्वद्धितं न हि। बन्धुरप्यपकारी चेत् सर्वैस्त्याज्यस् तथैव सः॥
MSS_8390 कण्ठमाकुञ्च्य हृदये स्थापयेद् दृढमिच्छया। जालंधरो बन्ध एष सुधाव्ययनिवारणः॥
MSS_8391 कण्ठश्रियं कुवलयस्तबकाभिराम- दामानुकारिविकटच्छविकालकूटाम्। बिभ्रत् सुखानि दिशतादुपहारपीत- धूपोत्थधूममलिनामिव धूर्जटिर्वः॥
MSS_8392 कण्ठश्लेषं समासाद्य तस्याः प्रभ्रष्टयानया। तुल्यावस्था सखीवेयं तनुराश्वास्यते मम॥
MSS_8393 कण्ठसक्तमृदुबाहुबन्धनं न्यस्तपादतलमग्रपादयोः। प्रार्थयन्त शयनोत्थितं प्रियास् तं निशात्ययविसर्गचुम्बनम्॥
MSS_8394 कण्ठस् तस्याः कुवलय्दृशः काञ्चनः कोऽपि कम्बुर् लावण्याम्बुस्मरनरपतेरर्घ्यमाविः करोति। तिस्रो रेखास्त्रिभुवनजयव्यञ्जिकास् तत्र तत् किं न स्यान्मध्ये त्रिवलिरचना पौनरुक्त्याय धातुः॥
MSS_8395 कण्ठस्था या भवेद् विद्या सा प्रकाश्या सदा बुधैः। या गुरौ पुस्तके विद्या तया मूढः प्रतार्यते॥
MSS_8396 कण्ठस्य तस्याः स्तनबन्धुरस्य मुक्ताकलापस्य च निस्तलस्य। अन्योन्यशोभाजननाद् बभूव साधारणो भूषणभूष्यभावः॥
MSS_8397 कण्ठस्य विदधे कान्तिं मुक्ताभरणता यथा। तस्याः स्वभावरम्यस्य मुक्ताभरणता तथा॥
MSS_8398 कण्ठादूर्ध्वं विनिर्याति प्राणा याञ्चाक्षरैः सह। ददामीत्यक्षरैर्दातुः पुनः श्रोत्राद् विशन्ति ते॥
MSS_8399 कण्ठाद्रक्तं पिबति गुणिनां मद्यमांसं न भुङ्क्ते विष्णुद्रव्यं हरति कुरुते द्वादशीषूपवासम्। सांख्यं श्रुत्वापहरति गवां ब्राह्मणानां च वृत्तिं पापो दम्भः कलियुगसखः कस्य मित्रं नियोगी॥
MSS_8400 कण्ठान्तः क्वणितं दिवाकरकरक्लान्त्या रजोविप्लवैस् तन्नेत्राञ्चलकुञ्चनं शितकुशप्रान्तक्षतैः सीत्कृतिः। श्वासोर्मिप्रभवो वनेचरभिया त्वद्वैरिवामभ्रुवाम् एवं देव मरोस्तटेऽपि सुरतक्रीडानुरूपः क्रमः॥
MSS_8401 कण्ठालंकारघण्टाघणघणरणिताध्मातरोदःकटाहः कण्ठेकालाधिरोहोचितघनसुभगं भावुकस्निन्धपृष्ठः। साक्षाद् धर्मो वपुष्मान् धवलककुदनिर्धूतकैलासकूटः कूटस्थो वः ककुद्मान् निबिडतरतमःस्तोमतृण्यां वितृण्यात्॥
MSS_8402 कण्ठालिङ्गनमङ्गलं घनकुचाभोगोपभोगोत्सवं श्रोणीसंगमसौभगं च सततं मत्प्रेयसीनां पुरः। प्राप्तुं कोऽयमितीर्ष्ययेव यमुनाकूले बलाद्यः स्वयं गोपीनामहरद् दुकूलनिचयं कृष्णः स पुष्णातु नः॥
MSS_8403 कण्ठावसक्तमृदुबाहुलतास् तुरङ्गाद् राजावरोधनवधूरवतारयन्तः। आलिङ्गनान्यधिकृताः स्फुटमापुरेव गण्डस्थलीः शुचितया न चुचुम्बुरासाम्॥
MSS_8404 कण्ठाश्लेषिणमुन्नतस्तनभरश्रोणीतटग्राहिणं संसक्तोरुयुगं गृहीतजघनप्राकारमप्यन्ततः। द्रागेव श्लथबन्धमिन्दुवदना गाढावमर्दासहं विज्ञायात्यजदाशु काञ्चनपटं व्रीडाकुलापि क्षणम्॥
MSS_8405 कण्ठे क एष तव वल्लभ नूपुरोऽयं तत् पादभूषणमयं वलयस् तदानीम्। इत्यादिवाच्यमविभाव्य वचो मृगाक्ष्या ज्ञानेऽपि तद्विहृतमुत्सुकतां तनोति॥
MSS_8405A कण्ठे कृत्तावशेषं कनकमयमधः शृङ्खलादाम कर्षन् क्रान्त्वा द्वाराणि हेलाचलचरणरणत्किङ्कणीचक्रवालः। दत्तातङ्कोऽङ्गनानामनुसृतसरणिः संभ्रमादश्वपालैः प्रभ्रष्टोऽयं प्लवङ्गः प्रविशति नृपतेर्मन्दिरं मन्दुरायाः॥
MSS_8406 कण्ठे गद्गदता स्वेदो मुखे वैवर्ण्यवेपथू। म्रियमाणस्य चिह्नानि यानि तान्येव याचतः॥
MSS_8407 कण्ठे चिन्तामणिर्ज्ञेयश् चिन्तितार्थप्रदः सदा। आवर्तः पृष्ठवंशे यः स सूर्याख्यः शुभः स्मृतः॥
MSS_8408 कण्ठे जीवितमानने तव गुणाः पाणौ कपोलस्तनौ संतापस्त्वयि मानसं नयनयोरच्छिन्नधारं पयः। सर्वं निष्करुण त्वदीयविरहे सालम्बनं किं पुनस् तस्याः संप्रति जीविते बत सखीवर्गो निरालम्बनः॥
MSS_8409 कण्ठे मदः कोद्रवजो हृदि ताम्बूलजो मदः। लक्ष्मीमदस् तु सर्वाङ्गे पुत्रदारमुखेष्वपि॥
MSS_8410 कण्ठे मौक्तिकमालिकाः स्तनतटे कार्पूरमच्छं रजः सान्द्रं चन्दनमङ्गके वलयिताः पाणौ मृणालीलताः। तन्वी नक्तमियं चकास्ति शुचिनी चीनांशुके बिभ्रती शीतांशोरधिदेवतेव गलिता व्योमाग्रमारोहतः॥
MSS_8411 कण्ठे रज्जुं बद्ध्वा मृतस्य पुंसस् तु रज्जुमादाय। तस्याः खण्डं कण्ठे बद्धं गण्डस्रजं हरति॥
MSS_8412 कण्ठे वसन्ती चतुरा यदस्याः सरस्वती वादयते विपञ्चीम्। तदेव वाग्भूय मुखे मृगाक्ष्याः श्रोतुः श्रुतौ याति सुधारसत्वम्॥
MSS_8413 कण्ठोचितोऽपि हुंकृति- मात्रनिरस्तः पदान्तिके पतितः। यस्याश् चन्द्रशिखः स्मर- भल्लनिभो जयति सा चण्डी॥
MSS_8414 कण्डूयते दक्षिणपाणिना चेत् स सारमेयो वदनं तदानीम्। भक्तैः प्रभूतैः सह भूमिपालैर् भोज्यानि भक्ष्याणि चिरं भवन्ति॥
MSS_8415 कण्डूलद्विपगण्डपिण्डकषणाकम्प् एन सम्पातिभिर् धर्मस्रंसितबन्धनैः स्वकुसुमैरर्चन्ति गोदावरीम्। छायापस्किरमाणविष्किरमुखव्याकृष्टकीटत्वचः कूजत्क्लान्तकपीतकुक्कुटकुलाः कूले कुलायद्रुमाः॥
MSS_8416 कण्डूयमानः खलु दक्षिणेन हस्तेन भालं भषणो ददाति। प्रभाविनम्रीकृतराजचक्रं राज्याभिषेके वरपट्टबन्धम्॥
MSS_8417 कतरत् पुरहर परुषं हालाहलकवलयाचनावचसोः। एकैव तव रसज्ञा तदुभयरसतारतम्यज्ञा॥
MSS_8418 कति कति न पुनश्चरन्ति हन्ति प्रतिशिखरं प्रतिकाननं कुरङ्गाः। तदपि जनमनोविनोदहेतुर् विलसति केष्वपि कोऽपि नाभिगन्धः॥
MSS_8419 कति कति न मदोद्धताश्चरन्ति प्रतिशिखरि प्रतिकाननं कुरङ्गाः। क्वचिदपि पुनरुत्तमा मृगास् ते मदयति यन् मद एव मेदिनीशान्॥
MSS_8420 कति कति न लताः कलिताः संचरता चञ्चरीकरसिकेन। नलिनि भवन्मधु मधुरं यत् पीतं तत् तदेव परिपीतम्॥
MSS_8421 कति कति न वसन्ते वल्लयः शाखिनो वा सुरभितसुमनोभिर्भूषिताङ्गा बभूवुः। तदपि युवजनानां प्रीतये केवलोऽभूद् अभिनवकलिकालीभारशाली रसालः॥
MSS_8422 कतिचिदुद्धतनिर्भरमत्सराः कतिचिदात्मवचःस्तुतिशालिनः। अहह केऽपि निरक्षरकुक्षयस् तदिह संप्रति कं प्रति मे श्रमः॥
MSS_8422A कतिचिद् दिवसानि काण्डशेषाः पतिताशेषपुराणजीर्णपर्णाः। तरवस्त्वचि गर्हितप्रवालाः समवाप्यन्त न नामतो विवेक्तुम्॥
MSS_8423 कतिचिद् दिवसानि तया गमिता- नि गृहे तव सङ्गमरोचनया। कतिचिद् विपिने नलिनीशयने वचनेन पिकीमदमोचनया॥
MSS_8424 न वनेऽपि रतिर्भवनेऽपि न यं प्रतिरूपविनिर्ज्जितरोचनया। करुणावरुणालय किं क्रियताम् अरुणायतपङ्कजलोचनया॥
MSS_8425 कति ते कबरीभारः सुमनःसङ्गात् प्रियेऽतिनीलत्वात्। भवति च कलापवत्त्वान् निजैरसेव्यः कथं न स्यात्॥
MSS_8426 कति न सन्ति जना जगतीतले तदपि तद्विरहाकुलितं मनः। कति न सन्ति निशाकरतारकाः कमलिनी मलिनी रविणा विना॥
MSS_8427 कति न सन्ति महीषु महीरुहः सुरभिपुष्परसालफलालयः। सुरभयन्ति न केऽपि च भूरुहान् इति यशोऽस्ति परं तव चन्दन॥
MSS_8428 कति नो विषया निभालिताः कति वा भूमिभुजो न शीलिताः। धरणीधर तावकान् गुणान् अवधार्याजगणं गुरुं लघुम्॥
MSS_8429 कतिपयदिवसस्थायिनि मदकारिणि यौवने दुरात्मानः। विदधति तथापराधं जन्मैव यथा वृथा भवति॥
MSS_8430 कत्तिपयदिवसस्थायी पूरो दूरोन्नतोऽपि भविता ते। तटिनि तटद्रुमपातन- पातकमेकं चिरस्थायि॥
MSS_8431 कतिपयदिवसैः क्षयं प्रयायात् कनकगिरिः कृतवासरावसानः। इति मुदमुपयाति चक्रवाकी वितरणशालिनि वीररुद्रदेवे॥
MSS_8432 कतिपयनिमेषवर्तिनि जन्मजरामरणविह्वले जगति। कल्पान्तकोटिबन्धुः स्फुरति कवीनां यशःप्रसरः॥
MSS_8433 कतिपयपुरस्वामी कायव्ययैरपि दुर्ग्रहो मितवितरिता मोहेनाहो मयानुसृतः पुरा। त्रिभुवनपतिर्बुद्ध्याराध्योऽधुना स्वपदप्रदः पुनरधिगतस् तत् प्राचीनो दुनोति दिनव्ययः॥
MSS_8434 कतिपयसहकारपुष्परम्यस् तनुतुहिनोऽल्पविनिद्रसिन्दुवारः। सुरभिमुखहिमागमान्तशंसी समुपययौ शिशिरः स्मरैकबन्धुः॥
MSS_8435 कति पल्लविता न पुष्पिता वा तरवः सन्ति समन्ततो वसन्ते। जगतो विजये तु पुष्पकेतोः सहकारी सहकार एक एव॥
MSS_8436 कतिषु न कृता सेवा के वा न वाग्विभवैः स्तुतास् तृणमपि गुणप्रीतः प्रादान्न कोऽपि विपश्चिताम्। अयमिह परं दुःखज्वालाकलापमखण्डयत् कनकपयसां धारादण्डैरकाण्डघनाघनः॥
MSS_8437 कति सन्ति नोन्नतिभृतस् तरवस् तदपि त्वमेव गुरुकीर्तिवरः। निबिडादरं नवमरन्दहरः सहकार कारणमिह भ्रमरः॥
MSS_8438 कति सन्ति लता विपिने कुसुम- स्तवकानमिताः खलु पल्लविताः। प्रतिचम्पकचन्दननीपवनी- नवपङ्कजिनीमधुसंवलिताः॥
MSS_8439 सुचिरं कुसुमेषु परिभ्रमता न च मालति कापि तथा मिलिता। मधुपेन पुनर्मधुपानविधौ हृदये न यथा भवती कलिता॥
MSS_8440 कति सन्ति लवङ्गलता ललिता नवकोरकिता धरणीसुतले। कति बन्धुरगन्धभृतस् तरवो गुरवो निवसन्ति गिरौ मलये॥
MSS_8441 कत्यक्षीणि करोटयः कति कति द्वीपिद्विपानां त्वचः काकोलाः कति पन्नगाः कति सुधाधाम्नश्च खण्डाः कति। किं च त्वं च कति त्रिलोकजननि त्वद्वारिपूरोदरे मज्जज्जन्तुकदम्बकं समुदयत्येकैकमादाय यत्॥
MSS_8442 कत्यश्वाः कति धेनवः कति गजाः कत्यद्भुताः पादपाः सुन्दर्यः कति सुस्रुवः कति महारत्नान्यनर्ध्याण्यपि। जातैका किल कन्यका जलनिधेर्दातुं प्रसक्ता यदा सर्वं तद् व्ययितं तदा परिणतौ नामैकमुच्छेषितम्॥
MSS_8443 कथंचित् कालिदासस्य कालेन बहुना मया। अवगाढेव गम्भीरमसृणौधा सरस्वती॥
MSS_8444 कथंचिदह्नि हृदये कुशलैर्विनिवेशिता। शिक्षा गौरखरेणेव राज्ञा विस्मार्यते निशि॥
MSS_8445 कथंचिन् नैदाघे दिवस इव कोपे विगलिते प्रसत्तौ प्राप्तायां तदनु च निशायामिव शनैः। स्मितज्योत्स्नारम्भक्षपितविरहध्वान्तनिवहो मुखेन्दुर्मानिन्याः स्फुरति कृतपुण्यस्य सुरते॥
MSS_8446 कथं ते त्यक्तसद्वृत्ताः सुखं रात्रिषु शेरते। मरणान्तरिता येषां नरकेषूपपत्तयः॥
MSS_8447 कथं त्वदुपलम्भाशाविहताविह तादृशी। अवस्था नालमारोढुम् अङ्गनामङ्गनाशिनी॥
MSS_8447A कथं न रमते चित्तं धर्मेऽनेकसुखप्रदे। जीवानां दुःखभीरूणां प्रायो मिथ्यादृशो यतः॥
MSS_8448 कथं न लज्जितस्तादृक् सविता तेजसां निधिः। ब्रह्माण्डखण्डिकां प्राप्य कुर्वन् पादप्रसारिकाम्॥
MSS_8449 कथं नाम न सेव्यन्ते यत्नतः परमेश्वराः। अचिरेणैव ये तुष्टाः पूरयन्ति मनोरथान्॥
MSS_8450 कथं नु तं बन्धुरकोमलाङ्गुलिं करं विहायासि निमग्नमम्भसि। अचेतनं नाम गुणं न लक्षयेन् मयैव कस्मादवधीरिता प्रिया॥
MSS_8451 कथं नु पुत्राः पितरं हन्युः कस्यांचिदापदि। भ्राता वा भ्रातरं हन्यात् सौमित्रे प्राणमात्मानः॥
MSS_8452 कथं न्याय्यमनुष्ठानं मादृशः प्रतिषेधतु। कथं वाभ्यनुजानातु साहसैकरसां क्रियाम्॥
MSS_8453 कथं न्विदं कमलविशाललोचने गृहं घनैः पिहितकरे निशाकरे। अचिन्तयन्त्यभिनववर्षविद्युतस् त्वमागता सुतनु यथा प्रभावती॥
MSS_8454 कथं चैषा तन्वी प्रकृतिसुकुमाराङ्गलतिका प्रगल्भव्यापारं रतिकलहखेदं विषहते। नलिन्यास्तिग्मोऽपि प्रभवति सुखायैव सविता प्रकृष्टे प्रेम्ण्येवं किमिव न सहन्ते युवतयः॥
MSS_8455 कथं प्रियाया अनुकम्पितायाः सङ्गं रहस्यं रुचिरांश्च मन्त्रान्। सुहृत्सु च स्नेहसितः शिशूनां कलाक्षराणामनुरक्तचित्तः॥
MSS_8456 पुत्रान् स्मरंस्ता दुहित् र्हृदस्या भ्रात् न् स्वस् र्वा पितरौ च दीनौ। गृहान् मनोज्ञोरुपरिच्छदांश्च वृत्तीश्च कुल्याः पशुभृत्यवर्गान्॥
MSS_8457 कथं भार्यामृते धर्मम् अर्थं वा पुरुषः प्रभो। प्राप्नोति काममथ वा तस्यां त्रितयमाहितम्॥
MSS_8458 तथैव भर्तारमृते भार्या धर्मादिसाधने। न समर्था त्रिवर्गोऽयं दाम्पत्यं समुपाश्रितः॥
MSS_8459 कथं ममोरसि कृतपक्षनिःस्वनः शिलीमुखोऽपहितदिति (?) जल्पति प्रिये। निवृत्य किं किमिति ब्रुवाणयानया ससाध्वसं कुपितममोचि कान्तया॥
MSS_8460 कथं मुग्धे कथं वक्रे कान्तायास् ते विलोचने। कथं जनानुरागाय कथं जनविपत्तये॥
MSS_8461 कथं यतेत मनुजौ भिन्नैव प्रकृतिर्यतः। एकस्थानसमुत्पन्न सुधाक्ष्वेडभिदा स्मृता॥
MSS_8462 कथं राजा स्थितो धर्मे परदारान् परामृशेत्। रक्षणीया विशेषेण राजदारा महाबल॥
MSS_8463 कथं विलोकेयममुं युवानं कुमुद्वतीबन्धुमिवोज्जिहानम्। भर्तुः स्वसा भाद्रचतुर्थिकेव कलङ्कयत्यर्धविलोकनेऽपि॥
MSS_8464 कथं वीथीमस्मानुपदिशसि धर्मप्रणयिनीं प्रसीद स्वां शिष्यामतिखलमुखीं शाधि मुरलीम्। हरन्ती मर्यादां शिव शिव परे पुंसि हृदयं नयन्ती धृष्टेयं यदुवर यथा नाह्वयति नः॥
MSS_8465 कथं संबोध्यते राजा सुग्रीवस्य च का प्रिया। निर्धनाः किं च वाञ्छन्ति किं कुर्वन्ति मनीषिणः॥
MSS_8466 कथं स दन्तरहितः सूर्यः सूरिभिरुच्यते। यो मीनराशिं मुक्तैव मेषं भोक्तुं समुद्यतः॥
MSS_8467 कथनेन विनाप्याशां पूरयन्ति हि साधवः। प्रतिगेहं भासते हि विवस्वान् कथनं विना॥
MSS_8468 कथमगणितपूर्वं द्रक्ष्यते तं नरेन्द्रः कथमपुरुषवाक्यं श्रोष्यते सिद्धवाक्यः। कथमविषयवन्घ्यं धारयिष्यत्यमर्षं प्रणिपतति निरुद्धः सत्कृतो धर्षितो वा॥
MSS_8469 कथमद्य कथं च श्व इति जीवनचिन्तया। या कृथा हा वृथा दैन्यम् आयुरन्तं प्रयच्छति॥
MSS_8470 कथमपि कृतप्रत्यापत्तौ प्रिये स्खलितोत्तरे विरहकृशया कृत्वा व्याजं प्रकल्पितमश्रुतम्। असहनसखीश्रोत्रप्राप्तिं विशङ्क्य ससंभ्रमं विवलितदृशा शून्ये गेहे समुच्छ्वसितं पुनः॥
MSS_8471 कथमपि तव वृन्दारण्यमाहात्म्यवृन्दं न हि कथयितुमुच्चैरीश्वरोऽप्यीश्वरः स्यात्। अपि च तृणफलानां यस्य लुब्धो रसाय प्रभुरमृतभुजामप्याश्रयद् वत्सभावम्॥
MSS_8472 कथमपि न निषिद्धो दुःखिना भीरुणा वा द्रुपदतनयपाणिस् तेन पित्रा ममाद्य। तव भुजबलदर्पाध्यायमानस्य वामः शिरसि चरण एष न्यस्यते वारयैनम्॥
MSS_8473 कथमपि परिचितमुद्रा भुजभुद्रासङ्गतं स्वप्ने। उषसि निमीलतनयना शयनान्तः कान्तमामृषति॥
MSS_8474 कथमपि सखि क्रीडाकोपाद् व्रजेति मयोदिते कठिनहृदयस्त्यक्त्वा शय्यां बलाद् गत एव सः। इति सरभसध्वस्तप्रेम्णि व्यपेतघृणे स्पृहां पुनरपि हतव्रीडं चेतः करोति करोमि किम्॥
MSS_8475 कथमपि हि भवन्ति क्षेत्रसद्बीजयोगाज् जगदुपकृतिहेतोर्नात्मवृत्त्यै फलन्ति। दधति फलसमृद्ध्या दूरमानम्रभावं ननु जगति सुशूकाः साधवः शालयश्च॥
MSS_8476 कथमप्यधिगतरन्ध्रैर् अध्युषिता यदि गुहाखुभिः क्षुद्रैः। इयतैव किं मृगाधिप निजविक्रमनिर्विदं वहसि॥
MSS_8477 कथमर्थं निषेधन्तु श्रुतयः स्मृतयोऽपि वा। यासामेकं पदमपि न चलत्यर्थतो विना॥
MSS_8478 कथमवनिप दर्पो यन्निशातासिधारा- दलनगलितमूर्ध्ना विद्विषां स्वीकृता श्रीः। ननु तव निहतारेरप्यसौ किं न नीता त्रिदिवमपगताङ्गैर्वल्लभा कीर्तिरेभिः॥
MSS_8479 कथमसौ न भजत्यशरीरतां हतविवेकपदो हतमन्मथः। प्रहरतः कदलीदलकोमले भवति यस्य दया न वधूजने॥
MSS_8480 कथमसौ मदनो न नमस्यतां स्थितविवेकपदो मकरध्वजः। मृगदृशं कदलीललितं वपुर् यदभि हन्ति शरैः कुसुमोद्भवैः॥
MSS_8481 कथमियति वनान्ते कश्चिदेको न तादृग् वरवनतरुरुच्चैः पुष्पवल्लीफलाढ्यः। जगदसुखविधातुर्दग्धधातुर्नियोगा- द्धवखदिरपलाशाः केवलं वृद्धिभाजः॥
MSS_8482 कथमिव तव संमतिर्भवित्री सममृतुभिर्मुनिनावधीरितस्य। इति विरचितमल्लिकाविकासः स्मयत इव स्म मधुं निदाघकालः॥
MSS_8483 कथमिह मनुष्यजन्मा संप्रविशति सदसि विबुधगमितायाम्। येन न सुभाषितामृतम् आह्लादि निपीतमा तृप्तेः॥
MSS_8484 कथमुत्पद्यते धर्मः कथं धर्मः प्रवर्धते। कथं च स्थाप्यते धर्मः कथं धर्मो विनश्यति॥
MSS_8485 सत्येनोत्पद्यते धर्मो दयादानैर्विवर्धते। क्षमया स्थाप्यते धर्मः क्रोधलोभैर्विनश्यति॥
MSS_8486 कथमुपरि कलापिनः कलापो विलसति तस्य तलेऽष्टमीन्दुखण्डम्। कुवलययुगलं ततो विलोलं तिलकुसुमं तदधः प्रवालमस्मात्॥
MSS_8487 कथमेतत् कुचद्वन्द्वं पतितं तव सुन्दरि। पश्याधः खनने मूढ पतन्ति गिरयोऽपि च॥
MSS_8488 कथय कथमिवाशा जायतां जीविते मे मलयभुजगवान्ता वान्ति वाताः कृतान्ताः। अयमपि खलु गुञ्जन् मञ्जु माकन्दमौलौ चुलुकयति मदीयां चेतनां चञ्चरीकः॥
MSS_8488A कथय कथमुरोजदामहेतोर् यदुपतिरेष चिनोति चम्पकानि। भवति करतले यदस्य कम्पः प्रियसखि मत्स्मृतिरेव मत्सपत्नी॥
MSS_8489 कथय किमपि दृष्टं स्थानमस्ति श्रुतं वा व्रजति दिनकरोऽयं यत्र नास्तं कदाचित्। इति विहगसमूहान् नित्यमेवास्ति पृच्छन् रजनिविरहभीतश्चक्रवाकी वराकः॥
MSS_8490 कथय किमिदं जात्या ख्यातं किमस्य वराटकैः कतिभिरथवा लभ्यं चैतत् प्रयोजनमस्य किम्। प्रतिपदमिति ग्रामीणानां गणेन लघूकृतं बत करतले रत्नं कृत्वा विषीदति वाणिजः॥
MSS_8491 कथयत इव नेत्रे कर्णमूलं प्रयाते सुमुखि तव कुचाभ्यां वर्त्य पश्यावनीं वा। स्खलति यदि कथंचित् ते पदाम्भोजयुग्मं तव तनुतरमध्यं भज्यते नौ न दोषः॥
MSS_8492 कथयत कथमेषा मेनया विप्रदत्ता शिव शिव गिरिपुत्रो वृद्धकापालिकाय। इति वदति पुरंध्रीमण्डले सिद्धिलेश- व्ययकृतवरवेषः पातु वः श्रीमहेशः॥
MSS_8493 कथय निपुणे कस्मिन् दृष्टः कथं नु कियच्चिरं किमभिलिखितं किं तेनोक्तं कदा स इहैष्यति। इति बहुविधप्रेमोल्लासप्रकल्पितविस्तराः प्रियतमकथाः स्वल्पेऽप्यर्थे प्रयान्ति न नष्टताम्॥
MSS_8494 कथयानिमिषोऽस्म्यहं कथं ते वपुरालोकनमात्र एव जातः। अधरामृतपायिनां भवत्या सुरतावाप्तिररालकेशि युक्ता॥
MSS_8494A कथाभिर्देशानां कथमपि च कालेन बहुना समायाते कान्ते सखि रजनिरर्धं गतवती। ततो यावल्लीलाप्रणयकुपितास्मि प्रकुपिता सपत्नीव प्राची दिगियमभवत् तावदरुणा॥
MSS_8495 कथासु ये लब्धरसाः कवीनां ये नानुरज्यन्ति कथान्तरेषु। न ग्रन्थिपर्णप्रणयाश्चरन्ति कस्तूरिकागन्धमृगास् तृणेषु॥
MSS_8495A कथितावधिजीवितावधिर् गणयन्ती दिवसाननुक्षणम्। दयिताश्रुभरेण जीव्यते बत रेखा कतिचिद्विलुम्पता॥
MSS_8496 कदपत्यं वरं मन्ये सदपत्याच्छुचां पदात्। निर्विद्येत गृहान्मर्त्यो यत् क्लेशनिवहा गृहाः॥
MSS_8497 कदम्बवृक्षसारस् तु विद्युत्पातनिवारणः। विद्युत्पातस्य नो भीतिर् देवराजेऽति कीर्तनात्॥
MSS_8498 कदर्थितस्यापि हि धैर्यवृत्तेर् न शक्यते धैर्यगुणः प्रमार्ष्टुम्। अधोमुखस्यापि कृतस्य वह्नेर् नाधः शिखा यान्ति कदाचिदेव॥
MSS_8499 कदर्यमाक्रोशकमश्रुतं च वराकसम्भूतममान्यमानिनम्। निष्ठूरिणं कृतवैरं कृतघ्नम् एतान् भृशार्तोऽपि न जातु याचेत्॥
MSS_8500 कदर्योपार्जितं वित्तं भोग्यं भाग्यवतां भवेत्। दन्ता अदन्ति कष्टेन जिह्वा ग्रसति लीलया॥
MSS_8501 कदली कदली करभः करभः करिराजकरः करिराजकरः। भुवनत्रितयेऽपि बिभर्ति तुलाम् इदमूरुयुगं न चमूरुदृशः॥
MSS_8502 कदलीकन्दवद्धर्मो न रोहति बहिर्गतः। छादितस्तु फलं चारु सूते पनसमूलवत्॥
MSS_8503 कदलीकरभसमानां कलयति यो रूपकॢप्तिम् अतिरुचिराम्। सोपायाद् दृढयोगं गमितोरसिकोपकरणविषयतया॥
MSS_8504 कदलीप्रकाण्डरुचिरोरुतरौ जघनस्थलीपरिसरे महति। रशनाकलापकगुणेन वधूर् मकरध्वजद्विरदमाकलयत्॥
MSS_8504A कदली बत जङ्घायाः सादृश्यं लभते कथम्। शैत्यं हि सहजं तत्र तत्र कालानुरूपता॥
MSS_8505 कदलीवनमध्यस्थो वह्निर्मन्दपराक्रमः। अविवेकिजनस्थाने गुणवान् किं करिष्यति॥
MSS_8506 कदलीसारनिःसारे मृगतृष्णेव चञ्चले। स्थावरे जंगमे सर्वे भूतग्रामे चतुर्विधे॥
MSS_8507 कदा कान्तागारे परिमलमिलत्पुष्पशयने शयानः कान्तायाः कुचयुगमहं वक्षसि वहन्। अये कान्ते मुग्धे कुटिलनयने चन्द्रवदने प्रसीदेत्याति क्रोशन् निमिषमिव नेष्यामि दिवसान्॥
MSS_8508 कदा कार्योद्योगं सकलमपि संन्यस्य सहसा स्मरन् नित्यं शान्तं हृदयवचनागोचरमहः। विभो मायातीत प्रथम परमानन्दनिबिड प्रसीदेत्याक्रोशन् निमिषमिव नेष्यामि दिवसान्॥
MSS_8509 कदा गण्डादञ्चन्मदलुलितसिन्दूरसुभगं नमस्कुर्वन् पद्मामलमधुरमूर्तिं गणपतिम्। गजास्य श्रीशम्भोःसुत सुमुख लम्बोदर विभो प्रसीदेत्याक्रोशन् निमिषमिव नेष्यामि दिवसान्॥
MSS_8510 कदाचन महाकार्ये लघुरेवोपयुज्यते। किं दूरीकृत्य दीर्घादि दूर्वां क्षेमाय नादृतः॥
MSS_8511 कदाचित् कवचं भेद्यं नाराचेन शरेण वा। अपि वर्षशताघाते ब्राह्मणाशीर्न भिद्यते॥
MSS_8512 कदाचित् कष्टेन द्रविणमधमाराधनवशान् मया लब्धं स्तोकं निहितमवनौ तस्करभयात्। ततो नित्ये कश्चित् क्वचिदपि तदाखुर्बिलगृहे- ऽनयल्लब्धोऽप्यर्थोन भवति यदा कर्म विषमम्॥
MSS_8513 कदाचित् कालिन्दीतटविपिनसङ्गीतकरवो मुदाभीरीनारीवदनकमलास्वादमधुपः। रमाशम्भुब्रह्मामरपतिगणेशर्चितपदो जगन्नाथः स्वामी नयनपथगामी भवतु मे॥
MSS_8514 कदाचित् पाञ्चाली विपिनभुवि भीमेन बहुशः कृशाङ्गि श्रान्तासि क्षणमिह निषीदेति गदिता। शनैः शीतच्छायं तटविटपिनं प्राप्य मुदिता पुरः पत्युः कामाच्छ्वशुरमियमालिङ्गति सती॥
MSS_8515 कदाचित् साधुतामेति पुरः शिशुरसन्मतिः। प्राक् पाण्डुपत्राः कुत्रापि चोयन्ते चारुभूरुहाः॥
MSS_8516 कदाचिदपि संजातम् अकार्यादिष्टसाधनम्। यदनिष्टं तु सत्कार्यान् नाकार्यप्रेरकं हि तत्॥
MSS_8517 कदाचिदारोहति सौधमुन्नतं कदाचिदायाति धरातलं पुनः। कदाचिदास्यं विनिवेश्य जालके प्रियं नवोढा तु सलज्जमीक्षते॥
MSS_8518 कदा ते सानन्दं विततनवदूर्वाञ्चिततटी- कुटीरे तीरे वा सवनमनु मन्वादिकथितैः। कथाबन्धैरन्धङ्करणकरणग्रामनियमाद् यमादुज्झन् भीतिं भगवति भवेयं प्रमुदितः॥
MSS_8519 कदा द्रक्ष्यामि नन्दस्य बालकं नीपमालकम्। पालकं सर्वसत्त्वानां लसत्तिलकभालकम्॥
MSS_8520 कदाधरदले बाले दन्तकेसरशोभिते। भवामि त्वन्मुखाम्भोजे रसिको मधुपो यथा॥
MSS_8521 कदा नु कन्यागमनप्रवादं प्रक्षालयेयं जगति प्ररूढम्। इतीव भास्वान् परिवृद्धतापस् तुलां विशुद्ध्यर्थमिवारुरोह॥
MSS_8522 कदा नु चारुबिम्बोष्ठं तस्याः पद्ममिवाननम्। ईषदुन्नम्य पास्यामि रसायनमिवातुरः॥
MSS_8523 कदा नौ संगमो भावीत्याकीर्णे वक्तुमक्षमम्। अवेत्य कान्तमबला लीलापद्मं न्यमीलयत्॥
MSS_8524 कदापि नाश्रयेत् प्राज्ञोऽकरुणं मिष्टभाषिणम्। प्रच्छन्नमसहिष्णुं वा गुडमिश्रं विषं यथा॥
MSS_8525 कदापि नोग्रदण्डः स्यात् कटुभाषणतत्परः। भार्या पुत्रोऽप्युद्विजते कटुवाक्यात् प्रदण्डतः॥ पशवोऽपि वशं यान्ति दानैश्च मृदुभाषणैः॥
MSS_8525A कदापि वेश्या न गुणार्थिनी स्याद् रूपार्थिनी नैव हितार्थिनी च। विद्यार्थिनी नापि न मन्यसे चेद् वार्तां शृणु त्वं कयवन्नकस्य॥
MSS_8526 कदा पुण्यक्षेत्रे करकलितरुद्राक्षवलयो दधत् स्वान्ते शान्तेऽखिलशिवपदं श्रीशिवपदम्। महेश श्रीकण्ठ स्मरहर हर त्र्यम्बक शिव प्रसीदेत्याक्रोशान् निमिषमिव नेष्यामि दिवसान्॥
MSS_8527 कदा ब्रह्मेशानत्रिदशपतिमुख्यैः सुरगणैः स्तुतं विष्वक्सेनं जितदनुजसेनं हृदि भजन्। अये विष्णो जिष्णो गरुडरथ विश्वम्भर हरे प्रसीदेत्याक्रोशन् निमिषमिव नेष्यामि दिवसान्॥
MSS_8528 कदा भागीरथ्या भवजलधिसंतारतरणेः स्खलद्वीचीमालाचपलतलविस्तारितमुदः। तमःस्थाने कुञ्जे क्वचिदपि निविश्याहृतमना भविष्याम्येकाकी नरकमथने ध्यानरसिकः॥
MSS_8529 कदा भिक्षाभक्तैः करकलितगङ्गाम्बुतरलैः शरीरं मे स्थास्यत्युपरतसमस्तेन्द्रियसुखम्। कदा ब्रह्माभ्यासस्थिरतनुतयारण्यविहगाः पतिष्यन्ति स्थाणुभ्रमहतधियः स्कन्धशिरसि॥
MSS_8530 कदा मुखं वरतनु कारणादृते तवागतं क्षणमयि कोपपात्रताम्। अपर्वणि ग्रहकलुषेन्दुमण्डला विभावरी कथय कथं भविष्यति॥
MSS_8531 कदा वाराणस्याममरतटिनीरोधसि वसन् वसानः कौपीनं शिरसि निदधानोऽञ्जलिपुटम्। अये गौरीनाथ त्रिपुरहर शम्भो त्रिनयन प्रसीदेति क्रोशन् निमिषमिव नेष्यामि दिवसान्॥
MSS_8532 कदा वा साकेते विमलसरयूतीरपुलिने चरन्तं श्रीरामं जनकतनयालक्ष्मणयुतम्। अये राम स्वामिन् जनकतनयावल्लभ विभो प्रसीदेत्याक्रोशन् निमिषमिव नेष्यामि दिवसान्॥
MSS_8533 कदा वृन्दारण्ये नवघननिभं नन्दतनयं परीतं गोपीभिः क्षणरुचिमनोज्ञाभिरभितः। गमिष्यामस् तोषं नयनविषयीकृत्य कृतिनो वयं प्रेमोद्रेकस्खलितगतयो वेपथुभृतः॥
MSS_8534 कदा वृन्दारण्ये मिहिरदुहितुः सङ्गमहिते मुहुर्भ्रामं भ्रामं चरितलहरीं गोकुलपतेः। लपन्नुच्चैरुच्चैर्नयनपयसां वेणिभिरहं करिष्ये सोत्कण्ठो निविडमवसेकं विटपिनाम्॥
MSS_8535 कदा वृन्दारण्ये विमलयमुनातीरपुलिने चरन्तं गोविन्दं हलधरसुदामादिसहितम्। अये कृष्ण स्वामिन् मधुरमुरलीवादन विभो प्रसीदेत्याक्रोशन् निमिषमिव नेष्यामि दिवसान्॥
MSS_8536 कदा शयानो मणिकर्णिकायां कर्णे जपाम्यक्षरमिन्दुमौलेः। अवाप्य मुद्रां गतमोहमुद्रां नालोकयिष्यामि पुनः प्रपञ्चम्॥
MSS_8537 कदा श्रीमत्पङ्केरुहवनविकाशिप्रसृमर- प्रथापुञ्जं तेजः किमपि कलयन्नौपनिषदम्। ग्रहेश श्रीभानो मिहिर तरणे सूर्य सवितः प्रसीदेत्याक्रोशन् निमिषमिव नेष्यामि दिवसान्॥
MSS_8538 कदा संसारजालान्तर् बद्धं त्रिगुणरज्जुभिः। आत्मानं मोचयिष्यामि शिवभक्तिशलाकया॥
MSS_8539 कदा सम्यग् ध्यायन्ननुपमचरित्रं मणिगण- स्फुरद्भूषाचित्रं पुररिपुकलत्रं किमपि तत्। शिवे दुर्गे कात्यायनि जननि भक्तप्रणयिनि प्रसीदेत्याक्रोशन् निमिषमिव नेष्यामि दिवसान्॥
MSS_8540 कदा हि मूर्खो वचनेषु भीतः खलो न कुत्रापि छलेष्वदक्षः। अन्धेन काचिद् युवती हि दृष्टा कस्यात्र कामेषु भवेच्च लज्जा॥
MSS_8541 कदा ह्यहं समेष्यामि भरतेन महात्मना। शत्रुघ्नेन च वीरेण त्वया च रघुनन्दन॥
MSS_8542 कनकं सुगन्धि तव तन्वि वपुर् मधुरो मणिश्च सखि तेऽप्यधरम्। निगडं सुखस्य करणं भवतीं सृजतो विधेर्निरवधिर्महिमा॥
MSS_8543 कनककमलकान्तैः सद्य एवाम्बुधौतैः श्रवणतटनिषक्तैः पाटलोपान्तनेत्रैः। उषसि वदनबिम्बैरंससंसक्तकेशैः श्रिय इव गृहमध्ये संस्थिता योषितोऽद्य॥
MSS_8544 कनककमलकान्तैराननैः पाण्डुगण्डैर् उपरिनिहितहारैश्चन्दनार्द्रैः स्तनान्तैः। मदजनितविलासैर्दूष्टिपातैर्मुनीन्द्रान् स्तनभरनतनार्यः कामयन्ति प्रशान्तान्॥
MSS_8545 कनककलशश्रेणी यत्र प्रभाकरचुम्बनैर् अतिखरकराघातैर्मध्यन्दिने शिथिलीकृता। द्रवति भजते दार्ढ्यं सिक्ता समीरणकम्पित- ध्वजपटसमानीतस्वर्गापगाजलबिन्दुभिः॥
MSS_8546 कनककुन्डलमण्डितभाषिणे शकरिपुर्विषयान् दश विद्विषः। मगधकेकयकेरलकोशलान् करिशतं च मदालसलोचनम्॥
MSS_8547 कनकक्रमुकायितं पुरस्ताद् अथ पङ्गेरुहकोरकायमाणम्। क्रमशः कलशायमानमास्ते सुदृशो वक्षसि कस्य भागधेयम्॥
MSS_8548 कनकच्छत्रमम्बायाः कुरुते कुतुकं महत्। विशदेव दृशोरन्तर् यन्निर्गच्छति मूधैनि॥
MSS_8549 कनकद्रवकान्तिकान्तया मिलितं राममुदीक्ष्य कान्तया। चपलायुतवारिदभ्रमान् ननृते चातकपोतकैर्वने॥
MSS_8549A कनकद्रवगौरमम्बरं दधतोरुद्वितयेन सुन्दरम्। उदयन्मणिनूपुरप्रभा- सरणिश्रेणिजटालजानुकम्॥
MSS_8550 कनकनिकषभासा सीतयालिङ्गिताङ्गो नवकुवलयदामश्यामवर्णाभिरामः। अभिनव इव विद्युन्मण्डितो मेधखण्डः शमयतु मम तापं सर्वतो रामचन्द्रः॥
MSS_8551 कनकनिकषस्वच्छे राधापयोधरमण्डले नवजलधरश्यामामात्मद्युतिं प्रतिबिम्बिताम्। असितसिचयप्रान्तभ्रान्त्या मुहुर्मुहुरुत्क्षिपञ् जयति जनितव्रीडानम्रप्रियाहसितो हरिः॥
MSS_8552 कनकभङ्गपिशङ्गदलैर्दधे सरजसारुणकेशरचारुभिः। प्रियविमानितमानवतीरुषां निरसनैरसनैरवृथार्थता॥
MSS_8553 कनकभूषणसंग्रहणोचितो यदि मणिस् त्रपुणि प्रतिबध्यते। न स विरौति न चापि न शोभते भवति योजयितुर्वचनीयता॥
MSS_8554 कनकमृगमुदस्य स्वां कुटीं संप्रविष्टः क्वचिदपि न वधूटीं नोददर्शाङ्गनादौ। तदपि स रघुवीरः पर्णशालागृहान्तर् न विशति हृदयाशातन्तुनाशातिभीरुः॥
MSS_8555 कनकरसमसृणवर्तित- हयगन्धामूलमिश्रपर्युषितम्। माहिषमिह नवनीतं गतबीजे कनकफलमध्ये
MSS_8556 गोमयगाढोद्वर्तित- पूर्वं पश्चादनेन संलिप्तम्। भवति हयलिङ्गसदृशं लिङ्गं कठिनाङ्गनादयितम्॥
MSS_8557 कनकस्य तु पञ्चाङ्गं कर्पूरं केतकीरजः। आत्मशुक्रेण संयुक्तं वश्यकृद् भक्षितं स्त्रियाः॥
MSS_8558 कनकहरिणं हत्वा रामो ययौ निजमाश्रमं जनकतनयां प्राणेभ्योऽपि प्रियामविलोकयन्। दृढमुपगतैर्बाष्पापूरैर्निमीलितलोचनो न विशति कुटीमाशातन्तुप्रणाशभयादसौ॥
MSS_8559 कनकाचलकान्तिचौर्यभाजोः कुचयोः कुङ्कुमपङ्कपूजनानि। अनिबन्धनमेव बन्धनं ते कृशताभागिनि किं नु मध्यभागे॥
MSS_8560 कनकाचलजित्वरस्तनीनां रमणीनां खलु यत्र सन्निवेशः। मनसः परमाणुतां वदन्तः कथमद्यापि न तार्किकास् त्रपन्ते॥
MSS_8561 कनिष्ठाङ्गुलिवत् स्थूलं पूर्वार्धकृतकुञ्चितम्। अभावे दन्तकाष्ठस्य प्रतिषिद्धदिनेऽपि च। अपां द्वादशगण्डूषैर् मुखशुद्धिर्भविष्यति॥
MSS_8562 कनिष्ठेषु च सर्वेषु समत्वेनानुवर्तते। समोपभोगजीवेषु यथैव तनयेषु च॥
MSS_8562A कनीनिकाकान्तिभिरञ्जनं दृशोः स्मितत्विषा चन्दनचर्च्चनं हृदः। कटाक्षभाभिर्नवमुत्पलं श्रुतेस् तदा वधूनामिति भूषणान्यभान्॥
MSS_8562B कनीनिकेव नेत्रस्य कुसुमस्येव सौरभम्। सम्यक्त्वमुच्यते सारं सर्वेषां धर्मकर्मणाम्॥
MSS_8563 कन्थां वहसि दुर्बुद्धे गर्दभैरपि दुर्वहाम्। शिखायज्ञोपवीताभ्यां भारः कस्ते भविष्यति॥
MSS_8563A कन्दमूलानि ये मूढाः सूर्यदेवे जर्नादने। भक्षयन्ति नराः पार्थ ते वै नरक गामिनः॥
MSS_8564 कन्दर्पकण्डूलकटाक्षबन्दीर् इन्दीवराक्षोरभिलष्यमाणान्। मन्दस्मिताधारमुखारविन्दान् वन्दामहे वल्लवधूर्तपादान्॥
MSS_8565 कन्दर्पकन्दलि सलीलदृशा लुनीहि कोपाङ्कुरं चरणयोः शरणातिथिः स्याम्। पश्य प्रसीद चरमाचलचूलचुम्बि बिम्बं विधोर्लवलपाण्डुरमस्तमेति॥
MSS_8566 कन्दर्पज्वरसंज्वराकुलतनोराश्चर्यमस्याश्चिरं चेतश्चन्दनचन्द्रमःकमलिनीचिन्तासु संताम्यति। किं तु क्लान्तिवशेन शीतलतरं त्वामेकमेव क्षणं ध्यायन्ती रहसि स्थिता कथमपि क्षीणा क्षणं प्राणिति॥
MSS_8567 कन्दर्पदर्पकलिताङ्गमनोहराणां प्रेम्णा स्वयं सुरतमन्दिरमागतानाम्। अङ्गानि कोमलतराणि मनोरमाणां धन्या नराः सरभसं हि परिष्वजन्ते॥
MSS_8568 कन्दर्पदेवस्य विमानसृष्टिः प्रासादमाला रसपार्थिवस्य। चैत्रस्य सर्वर्तुविशेषचिह्नं दोलाविलासः सुदृशां रराज॥
MSS_8569 कन्दर्पप्रतिभूनिवेशितवलीरेखावलीशोभिते लीलोदञ्चितबाहुपाशयुगलापातैश्च भोः कामुकाः। वेश्यानां विपुले नितम्बफलके शारैः कटाक्षैरितो यद्वः क्रीडितमत्र दास्यति पुरो दारिद्र्यमेवोत्तरम्॥
MSS_8570 कन्दर्पप्रतिमल्लकान्तिविभवं कादम्बिनीबान्धवं वृन्दारण्यविलासिनीव्यसनिनं वेषेण भूषामयम्। मन्दस्मेरमुखाम्बुजं मधुरिमव्यामृष्टबिम्बाधरं वन्दे कन्दलितार्द्रयौवनवनं कैशोरकं शार्ङ्गिणः॥
MSS_8571 कन्दर्पश्च रतिश्च कुङ्कुममृदालेपेन मूषाद्वयं कुर्वाते रससाधनाय विधिवत् कस्तूरिकामुद्वया। अन्तर्दर्पकबाणतापितयुवप्रेमोष्मभूयस्तया निर्याता रसबिन्दवो बहिरितो हारस्य मुक्ताच्छलात्॥
MSS_8572 कन्दर्पस्य जगत्त्रयीविजयिनः साम्राज्यदीक्षागुरुः कान्तामानशिलोञ्छवृत्तिरखिलध्वान्ताभिचा रे कृती। देवस्त्र्यम्बकमौलिमण्डनसरित्तीरस्थलीतापसः शृङ्गाराध्वरदीक्षितो विजयते राजा द्विजानामयम्॥
MSS_8573 कन्दर्पादपि सुन्दराकृतिरिति प्रौढोत्सलद्रागया वृद्धत्वं वरयोषितोऽनयदिति त्रासाकुलस्वान्तया। मारस्यापि शरैरभेद्यहृदिति श्रद्धाभरप्रह्वया पायाद् वः स्फुटबाष्पकम्पपुलकं रत्या जिनो वन्दितः॥
MSS_8574 कन्दर्पादपि सुन्दरो रविमहाः प्रत्यर्थिसीमन्तिनी- वक्त्राम्भोजसुधाकरोऽतिविभवो युद्धेषु पार्थोपमः। रक्षाकृज्जगतः स्वकीर्तिविदितो रामोऽस्तु युक्तो मुदा दानीं शङ्करसेवको वरगुणो नीत्युत्तमः सर्वदा॥
MSS_8575 कन्दर्पे नलकूवरे कुमुदिनीकान्तेऽप्यवज्ञावतां त्वत्सौन्दर्यकथासु तासु मरुतां वृत्तासु कौतूहलात्। प्राप्ता तानवमुर्वशी रतिरतिक्लान्ता हता रोहिणी जाता किंच खरस्मरज्वरभरा रम्भापि रम्भातनुः॥
MSS_8576 कन्दर्पैककृपाणवल्लरि वने कस्माद् अकस्यादियं हे कालागुरुबालमञ्जरि हहा मोहादिह प्रारुहः। सह्यन्तामुपजातसौरभपरिष्वङ्गैस् तदङ्गैरिमाः कान्तैः कान्तपुरंध्रिकुन्तलभरच्छायैः कुठारच्छिदः॥
MSS_8577 कन्दलयत्यानन्दं निन्दति मन्दानिलेन्दुचन्दनकम्। मन्दयति मन्दभावं संधत्ते संपदोऽपि सत्सङ्गः॥
MSS_8577A कन्दलीषु कुटजेषु मालती- जालकेषु नवकेतकीषु च। कन्थरासु मधुना सुकेकिनां संविभक्त इव वारिदोदयः॥
MSS_8578 कन्दाग्रात् प्रोत्थितः प्राणः सदा वहति देहिनाम्। हृद्गतं जीवमाश्वास्य बहिर्गत्वा निवर्तते॥
MSS_8579 कन्दुको भित्तिनिःक्षिप्त इव प्रतिफलन् मुहुः। आपतत्यात्मनः प्रायो दोषोऽन्यस्य चिकीर्षितः॥
MSS_8580 कन्दे सुन्दरता दले सरलता वर्णस्य संपूर्णता स्कन्धे बन्धुरता फले सरसता कस्यापरस्येदृशी। धन्यस्त्वं सहकार खिन्नपथिकाधार स्थितः सत्पथे दीर्घायुर्भव साधु साधु विधिना मेधाविना निर्मितः॥
MSS_8581 कन्दैः कन्दलितं वनैः किशलितं वल्लीभिरुज्जृम्भितं वृक्षैः पल्लवितं जनैः प्रमुदितं धाराधरे वर्षति। भ्रातश्चातक पातकं किमपि ते सम्यग् न जानीमहे येनास्मिन् न पतन्ति चञ्चुपुटके द्वित्राः पयोबिन्दवः॥
MSS_8582 कन्धरां समपहाय कं धरां प्राप्य संयति जहास कस्यचित्। मां किलानमयतः स्वपूर्तये दुर्भरात् किमुदराद्वियोगतः॥
MSS_8583 कन्धरावनतस्योर्वी गतस्याधोमुखस्य ते। लज्जा न नाम निर्लज्जा गर्वो न गलितः कथम्॥
MSS_8584 कन्यां कामप्युदूह्य प्रविजहदुदयद्यौवनामज्ञ एनां द्रव्याशापाशकृष्टो भ्रमति चिरतरं हन्त देशान्तरेषु। अन्योन्याश्लेषवाञ्छाविगलितवयसोरात्तमालिन्यम् अत्योर् दंपत्योर्व्याकृतैवं हतविधिरुभयोर्लोकयोः शोकयोगम्॥
MSS_8584A कन्यां छत्रं फलं पक्वं दीपमन्नं महाध्वजम्। मन्त्रं वा लभते यो हि तस्य चिन्तितसिद्धयः॥
MSS_8585 कन्यां भुङ्क्ते रजःकालेऽग्निः शशी लोमदर्शने। स्तनोद्भवेषु गन्धर्वास् तत् प्रागेव प्रदीयते॥
MSS_8586 कन्यां रूपवतीं दृष्ट्वा मोहं गच्छेन् महानपि। चण्डाल्यामप्यरुन्धत्यां वसिष्ठो मोहितोऽभवत्॥
MSS_8587 कन्याकर्तितसूत्रेण बद्धापामार्गमूलिका। ऐहाहिकज्वरं हन्ति शिखायामतिवेगतः॥
MSS_8588 कन्या काचिदिहापि कर्मणि पणः स्यादित्यसूयाचलत्- सीतापाङ्गमयूखमांसलमुखज्योत्स्नाविलुप्तीं दिवम्। कुर्वाणेन रघूद्वहेन चकृषे नारायणीयं धनुः संधायाथ शरश्च भार्गवगतिच्छेदादमोघीकृतः॥
MSS_8589 कन्या कौतुकमात्रकेण विधवा संमर्दमात्रार्थिनी वेश्या वित्तलवेच्छया स्वगृहिणी गत्यन्तरासंभवात्। वाञ्छन्तीत्थमनेककारणवशात् पुंभिः स्त्रियः संगमं शुद्धस्नेहनिबन्धना परवधूः पुण्यैः परैः प्राप्यते॥
MSS_8590 कन्यागते सवितरि तिष्ठन्ति पितरो गृहे। शून्यं प्रेतपुरं तत्र यावद् वृश्चिकदर्शनम्॥
MSS_8590A कन्या-गो-भूम्यलीकानि न्यासापहरणं तथा। कूटसाक्ष्यं च पञ्चेति स्थूलासत्यानि संत्यजेत्॥
MSS_8590B कन्यागोशङ्खभेरीदधिफलकुसुमं पावको दीप्यमानो नागेन्द्रोऽश्वो रथो वा नृपतिरभिमुखः पूर्णकुम्भो ध्वजो वा। उत्क्षिप्ता नैव भूमिर्खलचरयुगलं सिद्धमन्नं शतायुर् वेश्यास्त्री मद्यमांसो हितमपि गदितं मङ्गलं प्रस्थितानाम्॥
MSS_8591 कन्यादात्रे तु ह्यधनं दस्यवे सधनं नरम्। गुप्तं जिघांसवे नैव विज्ञातमपि दर्शयेत्॥
MSS_8592 कन्या निष्कासिता श्रेष्ठा वधूः श्रेष्ठा प्रवेशिता। अन्नं संकलितं श्रेष्ठं धर्मः श्रेष्ठो दिने दिने॥
MSS_8593 कन्याप्रसूतस्य धनुःप्रसङ्गाद् अङ्गाधिकासादितविक्रमस्य। धनंजयाधीनपराक्रमस्य हिमस्य कर्णस्य च को विशेषः॥
MSS_8594 कन्यायाः किल पूजयन्ति पितरो जामातुराप्तं जनं सम्बन्धे विपरीतमेव तदभूदाराधनं ते मयि। त्वं कामेन तथाविधोऽस्यपहृतः सम्बन्धबीजं च तद् घोरेऽस्मिन् मम जीवलोकनरके पापस्य धिग जीवितम्॥
MSS_8595 कन्या वरयते रूपं माता वित्तं पिता श्रुतम्। बान्धवाः कुलमिच्छन्ति मिष्टान्नमितरे जनाः॥
MSS_8595A कन्याविक्रयिणश्चैव रसविक्रयिणस्तथा। विषविक्रयिणश्चैव नरा निरयगामिनः॥
MSS_8596 कन्ये समालोकय कान्यकुब्जम् अकुब्जकीर्तिं नरनाथमेनम्। ककुब्जये यस्य धरापरागैर् भवन्ति वारांनिधयः स्थलानि॥
MSS_8597 कपटं च बहुतरं न जानाति हि कश्चन। कौलिको विष्णुरूपेण भुञ्जति राजकन्यकाम्॥
MSS_8598 कपटकलितनिद्रं मन्दमालोकयन्ती प्रियमधरमधूनि स्वेच्छया पातुमैच्छत्। मदनमदमनोज्ञा लज्जयाकृष्टचित्ता मुकुलितमुखपद्मा चित्रसंस्थेव तस्थौ॥
MSS_8599 कपटनटनकोटेर्धूर्जटेः सन्नटस्योद्- भटविकटजटाभिस्ताडिताः शैलकूटात्। खरतरकरघातैरुत्थिता दिक्स्थितास्ते नभसि निरवलम्बं दन्तिनः संचरन्ति॥
MSS_8600 कपटपटुता द्रोहे चित्तं सतां च विमानने मतिरपनये शाठ्यं मित्रे सुतेष्वपि वञ्चना। कृतकमधुरा वाक् प्रत्यक्षं परोक्षविघातिनी कलियुगमहाराजस्यैताः स्वराज्यविभूतयः॥
MSS_8601 कपटवचनभाजा केनचिद् वारयोषा सकलरसिकगोष्ठीवञ्चिका वञ्चितासौ। इति विहसति रिङ्गद् भृङ्गविक्षिप्तचक्षुर् विकचकुसुमकान्तिच्छद्मना केलिकुञ्जः॥
MSS_8602 कपटशतनदीष्णैर्वैरिभिर्वञ्चितोऽपि निकृतिकरणदक्षोऽप्यत्र संसारभीरुः। तनुवचनमनोभिर्वक्रतां यो न याति गतमलमृजुमानं तस्य साधोर्वदन्ति॥
MSS_8603 कपटादपि रिपुहननं कुर्यादिति नीतिरौशनसी। हननमृते च गुरुमते बन्धादि विधीयते रिपोः कपटैः॥
MSS_8604 कपटेन पुनर्नैव व्यापारो यदि या कृतः। पुनर्न परिपाकार्हा हण्डिका काष्ठनिर्मिता॥
MSS_8605 कपर्दी भूतिसंपन्नो जगतीपतिरद्वयः। धिग्दैवमव्ययः सोऽपि भृङ्गी शुष्यत्यतो भृशम्॥
MSS_8606 कपाटमुद्धाटय चारुनेत्रे कामोऽस्ति शत्रुर्मम पृष्ठलग्नः। आपूरितं तस्य शरैः शरीरं चन्द्रानने त्वां शरणं प्रपन्नः॥
MSS_8607 कपाटमुद्धाटय लोललोचने कन्दर्पशत्रुर्मम पृष्ठलग्नः। आकृष्य बाणं शिथिलीकरोति चन्द्रानने त्वां शरणागतोऽस्मि॥
MSS_8608 कपाटविस्तीर्णमनोरमोरः- स्थलस्थितिश्रीललनस्य तस्य। आनन्दिताशेषजना बभूव सर्वाङ्गसङ्गिन्यपरैव लक्ष्मीः॥
MSS_8609 कपालं वृक्षमूलानि कुचेलससहायता। समता चैव सर्वस्मिन्न् एतन् मुक्तस्य लक्षणम्॥
MSS_8610 कपाल उपहारश्च संतानः संगतस् तथा। उपन्यासः प्रतीकारः संयोगः पुरुषान्तरः॥
MSS_8611 अदृष्टनर आदिष्ट आत्मामिष उपग्रहः। परिक्रयस् तथोच्छिन्नस् तथा च परदूषणः॥
MSS_8612 स्कन्धोपनेयः संधिश्च षोडशः परकीर्तितः। इति षोडशकं प्राहुः संधिं सन्धिविचक्षणाः॥
MSS_8613 कपालसंधिर्विज्ञेपः केवलं समसंधिकः। संप्रदानाद् भवति य उपहारः स उच्यते॥
MSS_8614 कपाले गम्भीरः कुहरिणि जटासंधिषु कृशः समुत्तालश्चूडाभुजगफणरत्नव्यतिकरे। मृदुर्लेखाकोणे रयवशविलोलस्य शशिनः पुनीयाद् दीर्घं वो हरशिरसि गङ्गाकलकलः॥
MSS_8615 कपाले मार्जारः पय इति करान् लेढि शशिनः तरुच्छिद्रप्रोतान् बिसमिति करी संकलयति। रतान्ते तल्पस्थान् हरति वनिताप्यंशुकमिति प्रभामत्तश् चन्द्रो जगदिदमहो विप्लवयति॥
MSS_8616 कपाले यद्वदापः स्युः श्वदृतौ वा यथा पयः। आश्रयस्थानदोषेण वृत्तहीने तथा श्रुतम्॥
MSS_8617 कपालैर्यो बद्धः कथमखिलविश्वप्रभुरसाव् अनार्यैरस्माभिः परमियमपूर्वैव रचना। यदिन्दोः पीयूषद्रवमयमयूखोत्करकिरः कलङ्कोरत्नं तु प्रतिफणमनर्घं विषभृताम्॥
MSS_8618 कपिकच्छूमूलेन च निजचरणविलेपनाद् भवति। बीजस्तम्भः पुंसो बहुशो दृष्टः प्रयोगोऽयम्॥
MSS_8619 कपिकच्छूमूलेन च मदविह्रलछागमूत्रपिष्टेन। मिलनं स्तब्धीकरणं मूलेन दुरालभायाश्च॥
MSS_8620 कपिकुलनखमुखखण्डित- तरुतलफलभोजनो वरं पुरुषः। न पुनर्धनमदगर्वित- मुखभङ्गकदर्थिता वृत्तिः॥
MSS_8621 कपिरपि च कापिशायन- मदमत्तो वृश्चिकेन संदष्टः। अपि च पिशाचग्रस्तः किं ब्रूमो वैकृतं तस्य॥
MSS_8622 कपिलाक्षीरपानेन ब्राह्मणीगमनेन च। वेदाक्षरविचारेण स शूद्रो नरकं व्रजेत्॥
MSS_8622A कपिलानां सहस्राणि यो विप्रेभ्यः प्रयच्छति। एकस्य जीवितं दद्यान् न च तुल्यं युधिष्ठिर॥
MSS_8623 कपीनां वसयाश्वानां वह्निदाहसमुद्भवा। व्यथा विनाशमभ्येति तमः सूर्योदये यथा॥
MSS_8624 कपेर्मध्यं शिशुर्बद्ध्वा यथोन्नतपदं व्रजेत्। तद्वद्रक्षकमाश्रित्य पदमुन्नतमाश्रयेत्॥
MSS_8625 कपोलं पक्ष्मभ्यः कलयति कपोलात् कुचतटं कुचान्मध्यं मध्यान्नवमुदितनाभीसरसिजम्। न जानीमः किं नु क्व नु कियदनेन व्यवसितं यदस्याः प्रत्यङ्गं नयनजलबिन्दुर्विहरति॥
MSS_8626 कपोलकण्डूः करिभिर् विनेतुं विघट्टितानां सरलद्रुमाणाम्। यत्र स्रुतक्षीरतया प्रसूतः सानूनि गन्धः सुरभीकरोति॥
MSS_8627 कपोलपत्रान् मकरात् सकेतुर् भ्रूभ्यां जिगीषुर्धनुषां जगन्ति। इहावलभ्ब्यास्ति रतिं मनोभू रज्यद्वयस्यो मधुनाधरेण॥
MSS_8628 कपोलपालीं तव तन्वि मन्ये लावण्यधन्ये दिशमुत्तराख्याम्। विभाति यस्यां ललितालकायां मनोहरा वै श्रवणस्य लक्ष्मीः॥
MSS_8629 कपोलफलकावस्याः कष्टं भूत्वा तथाविधौ। अपश्यन्ताविवान्योन्यमीदृक्षां क्षमतां गतौ॥
MSS_8630 कपोलयोरिन्दुञ्जितोरमुष्याः प्रसर्पतोरेव मिथो जयाय। स्वयं स्वयंभूः कृतरोधमन्तर् व्यधत्त नासामिह साम्यदण्डम्॥
MSS_8631 कपोलव्यालोलश्रवणनवमाकन्दकलिका- मरन्दव्यामिश्रास्तव वरतनु स्वेदपृषतः। रतिव्यत्यासस्य श्रममपलपेयुर्यदि भवेद् अभेदोपक्रान्तक्वणितरशनादाम जघनम्॥
MSS_8632 कपोलादुड्डीनैर्भयवशविलोलैर्मधुकरैर् मदाम्भःसंलोभादुपरि पतितुं बद्धपटलैः। चलद्बर्हच्छत्रश्रियमिव दधानोऽतिरुचिराम् अविघ्नं हेरम्बो भवदघविघातं घटयतु॥
MSS_8632A कपोलावुन्मीलत्पुलकनिकुरम्बौ मयि मनाङ् मृशत्यन्तःस्मेरस्तबकितमुखाम्भोरुहरुचः। कथंकारं शक्याः परिगदितुमिन्दीवरदृशो दलद्द्राक्षानिर्यद्रसभरसपक्षा भणितयः॥
MSS_8633 कपोले जानक्याः करिकलभदन्तद्युतिमुषि स्मरस्मेरं गण्डोड्डमरपुलकं वक्त्रकमलम्। मुहुः पश्यञ् शृण्वन् रजनिचरसेनाकलकलं जटाजूटग्रन्थिं द्रढयति रघूणां परिवृढः॥
MSS_8634 कपोले पत्रालीं पुलकिनि विधातुं व्यवसितः स्वयं श्रीराधायाः करकलितवर्तिर्मधुरिपुः। अभूद् वक्त्रेन्दौ यन् निहितनयनः कम्पितभुजस् तदेतत् सामर्थ्यं तदभिनवरूपस्य जयति॥
MSS_8635 कपोले पत्राली करतलनिरोधेन मृदिता निपीतो निःश्वासैरयममृतहृद्योऽधररसः। मुहुः कण्ठे लग्नस् तरलयति बाष्पः स्तनतटं प्रियो मन्युर्जातस् तव निरनुरोधे न तु वयम्॥
MSS_8636 कपोले पाण्डुत्वं किमपि जलधारां नयनयोस् तनौ कार्श्यं दैन्यं वचसि हृदि दावानलशिखाम्। अवज्ञां प्राणेषु प्रकृतिषु विपर्यासमधुना किमन्यद् वैराग्यं सकलविषयेष्वाकलयते॥
MSS_8637 कपोलेऽम्भोजाक्ष्याः प्रियदशनचिह्नं प्रियदृशोः सरोजाक्षी वक्त्रच्युतभुजगवल्लीरसलवम्। सपत्नी दृष्ट्वारादुरुतरविनिश्वासतरलो- न्नतोरोजद्वन्द्वं रहसि शनकै रोदिति मुहुः॥
MSS_8638 कपोलौ लोलाक्ष्या मधुमुकुललीलाविजयिना- वुरोजौ रेजाते कनककलशाभोगसुभगौ। दृशौ वातोत्खेलत्तरलतरनीलोत्पलरुचौ वचो नो जानीमः किममृतमयं किं विषमयम्॥
MSS_8638A कफमूत्रमलप्रायं निर्जन्तुर्जगतीतले। यत्नाद्यदुत्सृजेत्साधुः सोत्सर्गसमितिर्भवेत्॥
MSS_8639 कबन्धः परिघाभासो दृश्यते भास्करान्तिके। जग्रास सूर्यं स्वर्भानुर् अपर्वणि महाग्रहः॥
MSS_8640 कमठपृष्ठकठोरमिदं धनुर् मधुरमूर्तिरसौ रघुनन्दनः। कथमधिज्यमनेन विधीयताम् अहह तात पणस् तव दारुणः॥
MSS_8641 कमण्डलूपमोऽमात्यस् तनुत्यागी बहुग्रहः। नृपते किङ्क्षणो मूर्खो दरिद्रः किंवराटकः॥
MSS_8642 कमनीयतानिवासः कर्णस् तस्या विचित्रमणिभूषः। सविधप्रसूतरत्नं शङ्खनिधिं दूरतरमकरोत्॥
MSS_8642A कमनीयतारहारा चन्दनपरिहसितचारुनीहारा। परिचितपाण्ड्यविहारा कमलमुखीयं कराञ्चदुपहारा॥
MSS_8643 कमनेकतमादानं सुरतनरजतुच्छलं तदासीनम्। अप्यतिमानं खमते सोऽगनिकानं नरं जेतुम्॥
MSS_8644 कमलं कवलीकृतं न वा सलिलं वा न सलीलमाहुतम्। करिणा परिणामदारुणो ददृशे विन्ध्यवने मृगाधिपः॥
MSS_8645 कमलं तव पदकमले विमले मम देहि चञ्चरीकत्वम्। नान्यत् किमपि च काङ्क्षे पश्चाद् गानं किमस्ति भिक्षायाः॥
MSS_8646 कमलं भवनं रजोऽङ्गरागो मधु पानं मधुराः प्रियाप्रलापाः। शयनं मृदु केसरोपधानं भ्रमरस्याम्भसि का न राजलीला॥
MSS_8646A कमलदृशोऽधिकपोलं दशनक्षतपङ्क्तिराभाति। यूनो वशयितुमिच्छोर् जपमालेवातनोः प्रवालमयी॥
MSS_8647 कमलनयन युष्मद्विप्रयोगातुरा सा सरसि सरसिजान्तः स्नातुकामा ममज्ज। द्रुततरमनुयायाद् यावदूर्ध्वं कृशाङ्गी हरि हरि हरिणाक्षी पङ्कमग्ना बभूव॥
MSS_8648 कमलनयनाकर्णाभूषे स्फुरन्मणिमञ्जुले त्रिभुवनतले दृष्ट्वामोदं प्रयाति न को युवा। शमभटशिरश्छेत्तुं सज्जीकृते बत वेधसा न किमु कुमते रज्जूत्क्षिप्ते विबोधसि चक्रके॥
MSS_8649 कमलपल्लववारिकणोपमं किमिव पासि सदा निधनं धनम्। कलभकर्णचलाञ्चलचञ्चलं स्थिरतराणि यशांसि न जीवितम्॥
MSS_8650 कमलभूतनया वदनाम्बुजे वसतु ते कमला करपल्लवे। वपुषि ते रमतां कमलाङ्गजः प्रतिदिनं हृदये कमलापतिः॥
MSS_8651 कमलमधुनस् त्यक्त्वा पानं विहाय नवोत्पलं प्रकृतिसुभगां गन्धोद्दामामपास्य च मालतीम्। शठमधुकराः क्लिश्यन्तीमे कटाम्बुषु दन्तिनां सुलभमपहायैऽवं लोकः कटेषु हि रज्यते॥
MSS_8652 कमलमनम्भसि कमले च कुवलये तानि कनकलतिकायाम्। सा च सुकुमारसुभगेत्य् उत्पातपरम्परा केयम्॥
MSS_8653 कमलमिव चारु वदनं मृणालमिव कोमलं भुजायुगलम्। अलिमालेव च नीला तवैव मदिरेक्षणे कबरी॥
MSS_8654 कमलमुकुलमृद्वी फुल्लराजीवगन्धः सुरतपयसि यस्याः सौरभं दिव्यमङ्गे। चकितमृगदृशाभे प्रान्तरक्ते च नेत्रे स्तनयुगलमनर्घ्यं श्रीफलश्रीविडम्बि॥
MSS_8655 तिलकुसुमसमानां बिभ्रती नासिकां च द्विजगुरुसुरपूजां श्रद्दधाना सदैव। कुवलयदलकान्तिः कापि चाम्पेयगौरी विकचकमलकोशाकारकामातपत्रा॥
MSS_8656 व्रजति मृदु सलीलं राजहंसीव तन्वी त्रिवलिवलितमघ्या हंसवाणी सुवेषा। मृदु शुचि लघु भुङ्क्ते मानिनी गाढलज्जा धवलकुसुमवासोवल्लभा पद्मिनी स्यात्॥
MSS_8657 कमलमुखि सर्वतोमुख- निवारणं विदधदेव भूषयति। रोधोरुद्धस्वरसास् तरङ्गिणीस् तरलनयनाश्च॥
MSS_8658 कमलवदना पीनोत्तुङ्गं घटाकृति विभ्रती स्तनयुगमियं तन्वी श्यामा विशालदृगञ्चला। विशददशना मध्यक्षामा वृथेति जनाः श्रमं विदधति मुधा रागादुच्चैरनीदृशवर्णने॥
MSS_8659 कमलवनचिताम्बुः पाटलामोदरम्यः सुखसलिलनिषेकः सेव्यचन्द्रांशुहारः। व्रजतु तव निदाघः कामिनीभिः समेतो निशि सुललितगीते हर्म्यपृष्ठे सुखेन॥
MSS_8660 कमलशरधिरम्भासैकतानुक्रमाढ्यं कनककलशभाराक्रान्तसौदामिनीकम्। किसलयितमृणालं हारगर्भप्रवालं कुवलयितशशाङ्कं कौशलं सा विधातुः॥
MSS_8661 कमलाः पाकविनम्रा मूलतलाघ्रातसुरभिकह्लाराः। पवनाकम्पितशिरसः प्रायः कुर्वन्ति परिमलश्लाघाम्॥
MSS_8661A कमलाकुचकनकाचल- जलधरमाभीरसुन्दरीमदनम्। अधिततशेषफणावलि- कमलवनीभृङ्गमच्युतं वन्दे॥
MSS_8662 कमलाक्षि विलम्ब्यतां क्षणं कमनीये कचभारबन्धने। दृढलग्नमिदं दृशोर्युगं शनकैरद्य समुद्धराम्यहम्॥
MSS_8663 कमलाचिबुकोन्नायी कृष्णस्य करः करोतु कल्याणम्। मुकुर इव नीलवृन्तो भाति नितान्तं तदाननं येन॥
MSS_8664 कमलानि पानमधुभाजनानि नः पिदधाति यः स विधुरेष गोचरः। इति रोषणैरिव मधुव्रतैर्धुतं दधती मुखं सुरभिचारुमारुतम्॥
MSS_8665 कमलाभ्यां सुधासिन्धुवदनेक्षणयोस् तुलाम्। कलयन्तु परे किं तु क्वेमे पङ्केरुहे क्व ते॥
MSS_8666 कमलासनकमलेक्षण- कमलारिकिरीटकमलभृद्वाहैः। नुतपदकमला कमला करधृतकमला करोतु मे कुशलम्॥
MSS_8667 कमलिनि मलिनीकरोषि चेतः किमिति बकैरवहेलितानभिज्ञैः। परिणतमकरन्दमार्मिकास्ते जगति भवन्तु चिरायुषो मिलिन्दाः॥
MSS_8668 कमलिनि विमले जले जनिस् ते तदुचितमाचरणं न संतनोषि। मलिनमलिकुलं यतस्त्वमन्तः शशिकिरणान् विमलान् बहिष्करोषि॥
MSS_8669 कमलिनीमलिनी दयितं विना न सहते सह तेन निषेविताम्। तमधुना मधुना निहितं हृदि स्मरति सा रतिसारमहर्निशम्॥
MSS_8670 कमलिनीवनकेलिकलारसी गुणवशीकृतकैरविणीगुणः। अलिरसौ तव सौरभलोभतः पतति केतकिकण्टकसंकटे॥
MSS_8671 कमलेः समकेशं ते कमलेर्ष्याकरं मुखम्। कमलेख्यं करोषि त्वं कमलेवोन्मदिष्णुषु॥
MSS_8672 कमले कमला शेते हरः शेते हिमालये। क्षीराब्धौ च हरिः शेते मन्ये मत्कुणशङ्कया॥
MSS_8673 कमले कमले नित्यं मधूनि पिबतस् तव। भविष्यन्ति न सन्देहः कष्टं दोषाकरोदये॥
MSS_8674 कमले कमलोत्पत्तिः श्रूयते न च दृश्यते। बाले तव मुखाम्भोजे दृष्टमिन्दीवरद्वयम्॥
MSS_8675 कमले निधाय कमलं कलयन्ती कमलवासिनं कमले। कमलयुगादुद्भूतं कमलं कमलेन वारयति॥
MSS_8676 कमलेव मतिर्मतिरिव कमला तनुरिव विभा विभेव तनुः। धरणीव धृतिर्धूतिरिव धरणी सततं विभाति बत यस्य॥
MSS_8676A कमलोदरकोमलपादतलं गणनापरिवर्जितबाहुबलम्। प्रणमामि जगत्त्रयबोधिकरं गिरनारविभूषणनेमिजिनम्॥
MSS_8677 कमितुरभिसृत्वरीणां गौराङ्गीणामिहेन्दुधवलासु। उड्डयमानानामिव रजनिषु परमीक्ष्यते छाया॥
MSS_8677A कम्पः स्वेदः श्रमो मूर्च्छा भ्रमिर्ग्लानिर्बलक्षयः। राजयक्ष्मादिरोगाश्च भवेयुर्मैथुनोत्थिताः॥
MSS_8677B कम्पक्षितीशमनिशं कथयन्ति सन्तः सङ्गीतदुग्धजलधेरुदितं सुधांशुम्। साहित्यमानससरोवरराजहंसं सङ्ग्रामरङ्गनटनस्थितिसूत्रधारम्॥
MSS_8678 कम्पते गुणमुष्टिस् तु मार्गणस्य हि पृष्ठतः। संमुखी स्याद् धनुर्मुष्टिस् तदा वामे गतिर्भवेत्॥
MSS_8679 कम्पन्ते कपयो भृशं जडकृशं गोऽजाविकं ग्लायति श्वा चुल्लीकुहरोदरं क्षणमपि क्षिप्तोऽपि नैवोज्ज्ञति। शीतार्तिव्यसनातुरः पुनरयं दीनो जनः कूर्मवत् स्वान्यङ्गानि शरीर एव हि निजे निह्नोतुमाकाङ्क्षति॥
MSS_8680 कम्पन्ते गिरयः पुरंदरभिया मैनाकमुख्याः पुनः क्रन्दन्त्यम्बुधराः स्फुरन्ति बडवावक्त्रोद्गता वह्नयः। भोः कुम्भोद्भव मुच्यतां जलनिधिः स्वस्त्यस्तु ते सांप्रतं निद्रालुः श्लथबाहुवल्लिकमलाश्लेषो हरिः सीदति॥
MSS_8681 कम्पप्रदोऽसौ शिशिरर्तुचौरो मुष्णाति वृक्षान् हरते किमस्मान्। इतीव भीत्वा परिपाण्डुराणि जातानि शुष्काणि तृणानि भूमौ॥
MSS_8682 कम्पितं भीतमुद्घृष्टम् अव्यक्तमनुनासिकम्। काकस्वरं शिरःस्थं च तथा स्थानविवर्जितम्॥
MSS_8683 कम्पितः पतसि पादकयुग्मे नेत्रकोणनिहतोऽपि भयार्तः। युध्यसे किमिषुभिः प्रिय भीरुं भाषुकामिति हसंश्चलितोऽन्यः॥
MSS_8684 कम्पी कोऽभिविधौ किमव्ययमिह क्वास्ते द्रवत्वं पुनः स्याद् रूपं प्रथमाद्वितीयवचने किं वेः खमद्याह्वय। को धातुर्गतिगन्धयोर्द्रविणिनां किं याचते भिक्षुकः प्रश्नानां द्रुतमुत्तराणि वद रे भय्या जलेबी खवा॥
MSS_8685 कम्पोपरुद्धसर्वाङ्गैर् गलत्स्वेदोदबिन्दुभिः। त्वदारब्धैर्महीनाथ वैरिभिर्वनितायितम्॥
MSS_8686 कम्बाघातैर्वपुषि निहतैरुच्छलच्छोणितौघैः कारागारैर्निबिडनिगडैर्लङ्घनं चुम्बनं च। एवं ज्ञात्वा विरम सुमते मा कुरु त्वं नियोगं कर्णोपान्ते मलिनवदना लेखिनी फूत्करोति॥
MSS_8687 कम्बुकण्ठि चरणः शनैश्चरो राहुरेष तव केशकलापः। न च्युतं तदपि यौवनमेतत् सा पयोधरगुरोरनुकम्पा॥
MSS_8688 कयापि क्रीडतु ब्रह्मा दिव्याः स्त्रीर्दीव्यत स्वयम्। कलिस्तु चरतु ब्रह्म प्रैत वातिप्रियाय वः॥
MSS_8689 कयासि कामिन् सुरतापराधात् पादानतः कोपनयावधूतः। तस्याः करिष्यामि दृढानुतापं प्रवालशय्याशरणं शरीरम्॥
MSS_8690 करं गृहीत्वा परिमृद्य मन्दं कटिं निपीड्यानुविमृज्य चोरुम्। नीवीमपाकृत्य विलक्षणायाः शठो मनोजोपनिषत् पपाठ॥
MSS_8691 करं प्रसार्य सूर्येण दक्षिणाशावलम्बिना। न केवलमनेनात्मा दिवसोऽपि लघूकृतः॥
MSS_8692 करकङ्कटकुट्यङ्कखङ्गसंघट्टटाङ्कृतैः। कालरात्र्या प्रनृत्यन्त्या रणवीणेव वाद्यते॥
MSS_8693 करकजलपूतभूतल- निहितपदो विहितविकृतहुंकारः। अपि वितथमन्त्रगणना- व्यग्रसमग्राङ्गुलीपर्वा॥
MSS_8694 करकम्पितखङ्गयष्टिभीमे रणसंनाहितरामनाथवीरे। अरिभूभृदमर्त्यसुन्दरीणाम् अचलन् दक्षिणवामलोचनानि॥
MSS_8695 करकलितदारनरके शेरत इह ये सजन्ति भवसिन्धौ। रसिकास् त एव मान्या मन्यन्तां धन्यमात्मानम्॥
MSS_8696 करकलितपिनाक नाकनाथ द्बिषदुरुमानसशूल शूलपाणे। भव वृषभविमान मानशौण्ड त्रिजगदकारणतारक प्रसीद॥
MSS_8697 करकाकृतभीकभेकलोक- प्रतिपाल्याः किमु सागरेण कुल्याः। वलभित्कुलिशप्रहारभीरु- क्षितिभृद्रक्षणदक्षिणेन तुल्याः॥
MSS_8697A करकिशलयचाल्यमानसूर्प- क्रमनमदुन्नमदक्षिपक्ष्मपालि। करनिहितकनीनिकं स्मिताक्ष्याः क्षणमपि नोत्पवनं जहाति चेतः॥
MSS_8698 करकिसलयं धूत्वा धूत्वा विलम्बितमेखला क्षिपति सुमनोमालाशेषं प्रदीपशिखां प्रति। स्थगयति मुहुः पत्युर्नेत्रे विहस्य समाकुला सुरतविरतौ रम्यं तन्वी पुनः पुनरीक्ष्यते॥
MSS_8698A करकिसलयमूलं धुन्वतीनां स धन्यः श्रवणपथमनल्पं यस्य पुंसः प्रविष्टाः। नवरतपरिरम्भे बालसीमन्तिनीनां अहह न न न मा मा मुञ्च मुञ्चेति वाचः॥
MSS_8699 करचरणकाञ्चिहार- प्रहारमवचिन्त्य बलगृहीतकचः। प्रणयी चुम्बति दयिता- वदनं स्फुरदधरमरुणाक्षम्॥
MSS_8700 करचरणकृतं वा कायजं कर्मजं वा श्रवणनयनजं वा मानसं वापराधम्। विहितमविहितं वा सर्वमेतत् क्षमस्व जय जय करुणाब्धे श्रीमहादेव शंभो॥
MSS_8701 करचरणनासमादौ कर्णौ गृह्णाति रक्ततां गमयन्। शीतं गुरुकृतपीडं पश्चादङ्गानि कूर्म इव॥
MSS_8702 करचरणेन प्रहरति यथा यथाङ्गेषु कोपतरलाक्षी। रोषयति परुषवचनैस् तथा तथा प्रेयसीं रसिकः॥
MSS_8703 करचुलुकजलो महोदधिश् चरणनिबद्धमहो निजाङ्गणम्। निजसदनसमं रसातलं भवति नृणां व्यवसायशालिनाम्॥
MSS_8704 करजदशनचिह्नं नैशमङ्गेऽन्यनारी- जनितमिति सरोषामीर्ष्यया शङ्कमानाम्। स्मरसि न खलु दत्तं मत्तयैतत्त्वयैव स्त्रियमनुनयतीत्थं व्रीडमानां विलासी॥
MSS_8705 करजपदविभूषिता यथा त्वं सुदति दशनविक्षताधरा च। गतिरपि चरणावलग्नमन्दा त्वमसि मृगसमाक्षि कामदत्ता॥
MSS_8706 करजालमपूर्वचेष्टितं वस् तदभीष्टप्रदमस्तु तिग्मभासः। क्रियते भवबन्धनाद् विमुक्तिः प्रणतानामुपसेवितेन येन॥
MSS_8707 करञ्जारग्वधारिष्टसप्तपर्णत्वचाकृतः। उपचारः क्रिमिहरो मूत्रमुस्तविडङ्गवान्॥
MSS_8708 करटिकरटे भ्रस्यद्दानप्रवाहपिपासया परिसरसरद्भृङ्गश्रेणी करोति यदा रवम्। वदति शिरसः कम्पैर्नास्मान्निवारय वारण वितर वितरामानं दानं चलाः किल संपदः॥
MSS_8709 करणभगणदोषं वारसंक्रान्तिदोषं कुतिथिकुलिकदोषं यामयामार्धदोषम्। कुजशनिरविदोषं राहुकेत्वादिदोषं हरति सकलदोषं चन्द्रमाः संमुखस्थः॥
MSS_8710 करतरलितबन्धं कञ्चुकं कुर्वतीनां प्रतिफलितमिदानीं दैपमाताम्रमर्चिः। स्तनतटपरिणाहे भामिनीनां भविष्यन् नखपदलिपिलीलासूत्रपातं करोति॥
MSS_8711 करतलयुगपरिणद्धे कुचकलशे कुङ्कुमारुणे तस्याः। सिन्दूरिते करिपतेः कुम्भे नक्षत्रमालेव॥
MSS_8712 करदीकरणं राज्ञां रिपूणां परिमर्दनम्। भूमेरुपार्जनं भूयो राजवृत्तं तु चाष्टधा॥
MSS_8713 करनखरविदीर्णध्वान्तकुम्भीन्द्रकुम्भात् तुहिनकणमिषेण क्षिप्तमुक्ताप्ररोहः। अयमुदयधरित्रीधारिमूर्धाविरुढो नयनपथमुपेतो भानुमत्केसरीन्द्रः॥
MSS_8714 करपदाननलोचननामभिः शतदलैः सुतनोर्विरहज्वरे। रविमहो बहुपीतचरं चिराद् अनिशतापमिषादुदसृज्यत॥
MSS_8715 करपातैर्दुरालोकैस् तीक्ष्णः संतापयन् प्रजाः। भानुर्न भवता तुल्यः क्षणसंरक्तमण्डलः॥
MSS_8716 करप्रचेयामुत्तुङ्गप्रभुशक्तिं प्रथीयसीम्। प्रज्ञाबलबृहन्मूलः फलत्युत्साहपादपः॥
MSS_8717 करबदरसदृशमखिलं भुवनतलं यत्प्रसादतः कवयः। पश्यन्ति सूक्ष्ममतयः सा जयति सरस्वती देवी॥
MSS_8718 करभ किमिदं दीर्घोच्छ्वासैः क्षिणोषि शरीरकं विरम शठ हे कस्यात्यन्तं सखे सुखमागतम्। चर किसलयं स्वस्थः पीलोर्विमुञ्च मधुस्पृहां पुनरपि भवान् कल्याणानां भविष्यति भाजनम्॥
MSS_8719 करभदयिते यत्तत् पीतं सुदुर्लभमेकदा मधु वनगतं तस्यालाभे विरौषि किमुत्सुका। कुरु परिचितैः पीलोः पत्रैर्धूतिं मरुगोचरैर् जगति सकले कस्यावाप्तिः सुखस्य निरन्तरा॥
MSS_8720 करभदयिते योऽसौ पीलुस् त्वया मधुलुब्धया व्यपगतघनच्छायस् त्यक्तो न सादरमीक्षितः। चलकिसलयः सोऽपीदानीं प्ररूढनवाङ्कुरः करभदयितावृन्दैरन्यैः सुखं परिभुज्यते॥
MSS_8721 करभ यदि कदाचित् प्रभ्रमन् दैवयोगान् मधुकरकुलतस्त्वं प्रापयेथा मधूनि। विरम विरम तेभ्यः सन्ति शष्पाण्यरण्ये प्रथममुखरसास्ते शोषयन्त्येव पश्चात्॥
MSS_8722 करभ रभसात् क्रोष्टुं वाञ्छस्यहो श्रवणज्वरं शरणमथवानृज्वी दीर्घा तवैव शिरोधरा। बहुगलबिलावृत्तिश्रान्तोच्चलिष्यति वाङ् मुखात् कियति समये को जानीते भविष्यति कस्य किम्॥
MSS_8723 करमुदयमहीधरस्तनाग्रे गलिततमःपटलांशुके निवेश्य। विकसितकुमुदेक्षणं विचुम्ब- त्ययममरेशदिशो मुखं सुधांशुः॥
MSS_8724 करयुग्मपद्ममुकुलापवर्जितैः प्रतिवेश्म लाजकुसुमैरवाकिरन्। अवदीर्णशुक्तिपुटमुक्तमौक्तक- प्रकरैरिव प्रियरथाङ्गमङ्गनाः॥
MSS_8725 करयोः कलहायमानयोर् उभयोरेव पयोधरोपरि। वलयावलयो बलाबलं बहुवेलं पतयालवो जगुः॥
MSS_8726 कररुद्धनीवि दयितोपगतौ गलितं त्वराविरहितासनया। क्षणदृष्टहाटकशिलासदृश- स्फुरदूरुभित्ति वसनं ववसे॥
MSS_8727 कररुहशिखानिखात भ्रान्त्वा विश्रान्त रजनिदुरवाप। रविरिव यन्त्रोल्लिखितः कृशोऽपि लोकस्य हरसि दृशम्॥
MSS_8728 करलालितोऽपि दहति ज्वलति व्यजनेन वीज्यमानोऽपि। दहन इवानिर्वाणं न विमुञ्चत्युष्णतां पिशुनः॥
MSS_8729 करवारिरुहेण संधुनाने तरवार्रि नृपतौ मुकुन्ददेवे। रचयन्त्यमरावतीतरुण्यः प्रथमं काञ्चनपारिजातमालाः॥
MSS_8730 करवालकरालवारिधारा यमुना दिव्यतरङ्गिणी च कीर्तिः। तव कामद तीर्थराज दूराद् अनुबध्नाति सरस्वती कवीनाम्॥
MSS_8731 करशीकरशीतलं वितन्वन् वनभूभागमुदग्रदावदग्धम्। पुरतोऽञ्चति चेन् न यूथनाथः कलभानां सुलभस् तदा न पन्थाः॥
MSS_8732 करसादोऽम्बरत्यागस् तेजोहानिः सरागता। वारुणीसङ्गजावस्था भानुनाप्यनुभूयते॥
MSS_8732A करस्थमप्येवममी कृषीवलाः क्षिपन्ति बौजं पृथुपङ्कसङ्कटे। वयस्य केनापि कथं विलोकितः समस्ति नास्तीत्यथवा फलोदयः॥
MSS_8733 करस्थमुदकं त्यक्त्वा घनस्थमभिवाञ्छति। सिद्धमन्नं परित्यज्य भिक्षामटति दुर्मतिः॥
MSS_8734 करस्पर्शारम्भात् पुलकितपृथूरोजकलशो श्रमाम्भो वामार्धे वमति मदनाकूतिसुलभम्। विभोर्वारं वारं कृतसमधिकोद्धूलनविधेस् तनौ भस्मस्नानं कथमपि समाप्तं विजयते॥
MSS_8735 कराग्रजाग्रच्छतकोटिरर्थी ययोरिमौ तौ तुलयेत् कुचौ चेत्। सर्वं तदा श्रीफलमुन्मदिष्णु जातं वटीमप्यधुना न लब्धुम्॥
MSS_8736 कराद्गलितखाद्यस्य का हानिः करिणो भवेत्। पिपीलिका तु तेनैव बिभर्ति स्वकुटुम्बकम्॥
MSS_8737 करानीतं पटानीतं स्त्रियानीतं तथैव च। एरण्डपत्रैरानीतं देवतानां च नार्हति॥
MSS_8737A करान् तिरोधाय तरून्निपीड्य शिला अवस्कन्द्य महीयसोऽपि। उज्जृम्भितः कालवशात् तदन्यस् तेषामधस्तात्पुनरेव जातः॥
MSS_8738 कराम्बुजसजत्समाक्षवलया तनुस् तव शुभे जितेन्दुसुषमा। छिनत्तु दुरितच्छटां मम नदी तटीमिव चलज्जलोद्धतगतिः॥
MSS_8739 कराम्भोजे कञ्जी मदनमदभञ्जी पदजुषां मनःपुञ्जारञ्जी मधुरमणिमञ्जीरचरणः। कलाकूतव्यञ्जी व्रजयुवतिसञ्जी जलमुचां गभीराभागञ्जी मम स परमञ्जीवनधनम्॥
MSS_8740 करारविन्देन पदारविन्दं मुखारविन्दे विनिवेशयन्तम्। वटस्य पत्रस्य पुटे शयानं बालं मुकुन्दं सततं स्मरामि॥
MSS_8741 करालकालरुपेण जनतादुरितापहा। तारणी तरिणी भूयाद् अमुना यमुनाम्बुना॥
MSS_8742 करालवाचालमुखाश्चमूखनैर् ध्वस्ताम्बरा वीक्ष्य दिशो रजस्वलाः। तिरोबभूवे गहनैर्दिनेश्वरो रजोन्धकारैः वरितः कुतोऽप्यसौ॥
MSS_8743 करालैर्विकटैः कृष्णैः पुरुषैरुद्यतायुधैः। पाषाणैस् ताडितः स्वप्ने सद्यो मृत्युं लभेन् नरः॥
MSS_8744 कराविव शरीरस्य नेत्रयोरिव पक्ष्मणी। अविचार्य प्रियं कुर्यात् तन् मित्रं मित्रमुच्यते॥
MSS_8745 करा हिमांशोरपि तापयन्तीत्य् एतत् प्रिये चेतसि नैव शङ्क्यम्। वियोगतप्तं हृदयं मदीयं तत्र स्थितां त्वां समुपैति तापः॥
MSS_8746 करिकपोलमदोद्धतबुद्धितो मलिनपङ्कजवृन्दमिहाश्रयन्। कनकगौरममं नवचम्पकं मधुप चञ्चल मुञ्चसि किं मुधा॥
MSS_8747 करिकलभ विमुञ्च लोलतां चर विनयव्रतमानताननः। मृगपतिनखकोटिभङ्गुरो गुरुरुपरि क्षमते न तेऽङ्कुशः॥
MSS_8748 करिकवलितमृष्टैः शाखिशाखाग्रपत्रैर् अरुणसरणयोऽमी सर्वतो भीषयन्ते। चलितशबरसेनादत्तगोशृङ्गचण्ड- ध्वनिचकितवराहव्याकुला विन्ध्यपादाः॥
MSS_8748A करिकुम्भतुलामुरोजयोः क्रियमाणां कविभिर्विशृङ्खलैः। कथमालि शृणोषि सादरं विपरीतार्थविदो हि योषितः॥
MSS_8749 करिकृष्णाश्वगन्धा च नवनीतं च माहिषम्। एतेषां मर्दनाल्लिङ्गवृद्धिः संजायते परा॥
MSS_8750 करिणश्च हस्तिकर्णैर् निर्देश्या वाजिनोऽश्वकर्णेन। गावश्च पाटलाभिः कदलीभिरजाविकं भवति॥
MSS_8751 करिन् मा गर्जोच्चैर्मूगपतिरिहास्तेऽतिनिकटे न दृष्टस्त्वं दैवादपसर सुदूरं द्रुतमितः। न किं पश्यस्यग्रे खरनखरनिर्दारितकरि- प्रकीर्णास्थिश्रेणीधवलितमिमं शैलकटकम्॥
MSS_8752 करिमदपरिमलवाही वहति बहिर्गिरिसरित्समीर इति। मृदुगर्भान्तर्मावं न जहाति गुहागृहस्य हरिगृहिणी॥
MSS_8753 करिवरमृदितवलीमुख- नलकैर्मूलेषु कीलितस्य तरोः। संवत्सरं च यावत् फलिनस्य फलानि जायन्ते॥
MSS_8754 करिष्यति कलानाथः कुतुकी करमम्बरे। इति निर्वापयामास रविदीपं निशाङ्गना॥
MSS_8755 करिष्यन् न प्रभाषेत कृतान्येव च दशैयेत्। धर्मकामार्थकार्याणि तथा मन्त्रो न भिद्यते॥
MSS_8756 करिष्यते यत्र सुदुश्चराणि प्रसत्तये गोत्रभिदस् तपांसि। शिलोच्चयं चारुशिलोच्चयं तम् एष क्षणान्नेष्यति गुह्यकस् त्वाम्॥
MSS_8757 करिष्यामि करिष्यामि करिष्यामीति चिन्तया। मरिष्यामि मरिष्यामि मरिष्यामीति विस्मृतम्॥
MSS_8758 करिष्येऽवश्यमित्युक्तिः करिष्यन्नपि दुष्यसि। दृष्टादृष्टा हि नायत्ताः कार्यीया हेतवस्तव॥
MSS_8758 करी बरीभरीति चेद् दिशं सरीसरीति कां स्थिरीचरीकरीति चेत् न चञ्चरीकरीतिकाम्। दरीधरीति केतकं वरीवरीति सारसं जरीजरीति मञ्जरी निरीतिरीतिरीदृशी॥
MSS_8759 करीषमध्ये निहितं तत् सर्वं पञ्चमासकम्। द्रवीभूतं ततः सर्वम् उद्धरेत् तेन लेपयेत्॥
MSS_8760 करुणमभिहितं त्रपा निरस्ता तदभिमुखं च विमुक्तमश्रु ताभिः। प्रकुपितमभिसारणेऽनुनेतुं प्रियमियती ह्यबलाजनस्य भूमिः।
MSS_8761 करुणाद्रवमेव दुर्जनः सुतरां सत्पुरुषं प्रबाधते। मृदुकं हि भिनत्ति कण्टकः कठिने कुण्ठक एव जायते॥
MSS_8761A करे कृत्वा तूलं कुचकलशमूलं विदधती स्फुटं वारं वारं तरलयति हारं सुवदना। समीचीना मीनायतनयननीलोत्पलदला वितन्वाना तन्तून् विकलयति जन्तूनविकलम्॥
MSS_8762 करे च दक्षिणे व्याधिं हृदि राज्यादिलाभदा। पृष्ठे चोपद्रवं हन्त्युदरे मिष्टान्नभोजनम्॥
MSS_8763 करेण कण्डूयति दक्षिणेन यक्षो यदा वामकरं तदानीम्। प्रभूतमातङ्गघटासमृद्धं ब्रूते समन्तात् पृथिवीपतित्वम्॥
MSS_8764 करेण करिणा वीरः सुगृहीतोऽपि कोपिना। असिनासून् जहाराशु तस्यैव स्वय्मक्षतः॥
MSS_8765 करेण ते रणेष्वन्तकरेण द्विषतां हताः। करेणवः क्षरद्रक्ता भान्ति संध्याघना इव॥
MSS_8766 करेण दानं मुनिराददानो भक्तस्य संकेतमिति ब्रवीति। लोकद्वयेच्छाफलसंप्रदाने दत्तो मया दक्षिणहस्त एषः॥
MSS_8767 करेण वाञ्छेव विधुं विधर्तुं यमित्थमात्थादरिणी तमर्थम्। पातुं श्रुतिभ्यामपि नाधिकुर्वे वर्णं श्रुतेर्वर्ण इवान्तिमः किम्॥
MSS_8768 करेण वातायनलम्बितेन स्पृष्टस् त्वया चण्डि कुतूहलिन्या। आमुञ्चतीवाभरणं द्वितीयम् उद्भिन्नविद्युद्वलयो घनस् ते॥
MSS_8768A करेण सलिलार्द्रेण न गण्डौ नापरं करम्। नेक्षणे च स्पृशेत् किं तु स्प्रष्टव्ये जानुनी श्रिये॥
MSS_8769 करेणुर्नाहूता निजकवलभागप्रणयिनी न चामृष्टः स्नेहात् करकिसलयेनापि कलभः। स येनासौ दर्पात् प्रतिगजजिगीषारभसतः क्रुधा धावन् मग्नो ह्रदपयसि कष्टं करिपतिः॥
MSS_8769A करे दानं हृदि ध्यानं मुखे मौनं गृहे धनम्। तीर्थे यानं गिरि ज्ञानं मण्डनं महतामिदम्॥
MSS_8769B करे वामे वासस्तदपरकरे हारलतिकां वहन्त्या बिम्बोष्ठे पतिदशनदत्तव्रणपदम्। परिम्लानां मालां शिरसि शशिखण्डं स्तनतटे रतान्तोत्तिष्ठन्त्या जगदपि न मूल्यं मृगदशः॥
MSS_8770 करे विधृत्येश्वरया गिरां सा पान्था पथीन्द्रस्य कृता विहस्य। वामेति नामैव बभाज सार्धं पुरन्ध्रिसाधारणसंविभागम्॥
MSS_8771 करे विभाति तन्वङ्ग्या रणद्वलयसंहतिः। मनःकुरङ्गबन्धाय पाशालीव मनोभुवः॥
MSS_8772 करे वेणीमेणीसदृशनयना स्नानविरतौ दधाना हर्म्याग्रे हरनयनतेजोहुतमपि। इयं मुग्धा दुग्धाम्बुधिबहलकल्लोलसदृशा दृशा वारं वारं मनसिजतरुं पल्लवयति॥
MSS_8773 करे श्लाघ्यस् त्यागः शिरसि गुरुपादप्रणमता मुखे सत्या वाणी विजयि भुजयोर्वीर्यमतुलम्। हृदि स्वच्छा वृत्तिः श्रुतमधिगतं च श्रवणयोर् विनाप्यैश्वर्येण प्रकृतिमहतां मण्डनमिदम्॥
MSS_8773A करैरुपात्तान् कमलोत्करेभ्यो निजैर्विवस्वान् विकचोदरेभ्यः। तस्या निचिक्षेप मुखारविन्दे स्वेदापदेशान्मकरन्दबिन्दून्॥
MSS_8774 करैर्वा प्रमितैर्ग्रामैर् वत्सरे प्रबलं रिपुम्। तोषयेत् तद्धि दानं स्याद् यथायोगेषु शत्रुषु॥
MSS_8775 करोति कालः सकलं संहरेत् काल एव हि। कालः स्थापयते विश्वं कालाधीनमिदं जगत्॥
MSS_8776 करोऽतिताम्रो रामाणां तन्त्रीताडनविभ्रमम्। करोति सेर्ष्यं कान्ते च श्रवणोत्पलताडनम्॥
MSS_8777 करोति दोषं न तमत्र केसरी न दन्दशूको न करी न भूमिपः। अतीव रुष्टो न च शत्रुरुद्धतो यमुग्रमिथ्यात्वरिपुः शरीरिणाम्॥
MSS_8778 करोति निर्मलाधारस् तुच्छस्यापि महार्घताम्। अम्बुनो बिन्दुरल्पोऽपि शुक्तौ मुक्ताफलं भवेत्॥
MSS_8779 करोति नीडं भुवि चेद् वराही समान्यपत्यानि विजायते वा। समुद्भवद्भानुमयूखवह्नौ जाज्वल्यते तज्जगती समस्ता॥
MSS_8780 करोति पापं योऽज्ञानान् नात्मनो वेत्ति च क्षमम्। प्रद्वेष्टि साधुवृत्तांश्च स लोकस्यैति वाच्यताम्॥
MSS_8780A करोति पुष्पैर्जिननायकस्य पूजं त्रिकालं तनुमान् सदा यः। तस्यामरेशावनिनाथचक्र- वर्त्त्यादिलक्ष्मीर्वशगा भवेद् द्राक्॥
MSS_8781 करोति पूज्यमानोऽपि लोकव्यसनदीक्षितः। दर्शने दर्शने त्रासं गृहाहिरिव दुर्जनः॥
MSS_8782 करोति मांसं बलमिन्द्रियाणां ततोऽभिवृद्धिं मदनस्य तस्मात्। करोत्ययुक्तिं प्रविचिन्त्य बुद्ध्या त्यजन्ति मांसं त्रिविधेन सन्तः॥
MSS_8783 करोति यः परद्रोहं जनस्यानपराधिनः। तस्य राज्ञः स्थिरापि श्रीः समूलं नाशमृच्छति॥
MSS_8784 करोति योऽशेषजनातिरिक्तां संभावनामर्थवतीं क्रियाभिः। संसत्सु जाते पुरुषाधिकारे न पूरणी तं समुपैति संख्या॥
MSS_8785 करोति लाभहीनेन गौरवेण किमाश्रितः। क्षामस्येन्दोर्गुणं धत्ते कमीश्वरशिरोधृतिः॥
MSS_8785A करोति विरतिं धन्यो यः सदा निशिभोजनात्। सोऽर्धं पुरुषायुषस्य स्यादवश्यमुपोषितः॥
MSS_8786 करोति वैरं स्फुटमुच्यमानः प्रतुष्यति श्रोत्रसुखैरपथ्यैः। विवेकशून्यः प्रभुरात्ममानी महाननर्थः सुहृदां बतायम्॥
MSS_8787 करोति शोभामलके स्त्रियाः को दृश्या न कान्ता विधिना च कोक्ता। अङ्गे तु कस्मिन् दहनः पुरारेः सिन्दूरबिन्दुर्विधवाललाटे॥
MSS_8788 करोति संसारशरीरभोग- विरागभावं विदधाति रागम्। शीलव्रतध्यानतपःकृपासु ज्ञानी विमोक्षाय कृतप्रयासः॥
MSS_8789 ... ... ... ... ... ...। करोति सफलं जन्तोः कर्म यच्च करोति सः॥
MSS_8790 करोति सहकारस्य कलिकोत्कलिकोत्तरम्। मन्मनो मन्मनोऽप्येष मत्तकोकिलनिस्वनः॥
MSS_8791 करोति सुहृदां दैन्यम् अहितानां तथा मुदम्। अकाले च जरां पित्रोः कुसुतः कुरुते ध्रुवम्॥
MSS_8792 करोति स्वमुखेनैव बहुधान्यस्य खण्डनम्। नमः पतनशीलाय मुसलाय खलाय च॥
MSS_8793 करोति हुंहुं शृगिति ध्वनिं यो नेष्टो न दुष्टः स यतो रतार्थी। चलश्चलः स्यात् कलहाय शब्दः किकीति दीप्तो गुरुरुग्लुशान्तः॥
MSS_8793A करोति हे दैत्यसुत यावन्मात्रं परिग्रहम्। तावन्मात्रं स एवास्य दुःखं चेतसि यच्छति॥
MSS_8793B करोतु करटः शब्दं सर्वदा प्राङ्गणे वसन्। न शृणोति बुधः प्रीत्या शृणोति पिकभाषितम्॥
MSS_8794 करोतु तादृशीं प्रीतिं यादृशी नीरपङ्कयोः। रविणा शोषिते नीरे पङ्गदेहो विशीर्यते॥
MSS_8795 करोतु नाम नीतिज्ञो व्यवसायमितस्ततः। फलं पुनस् तदेव स्याद् यद् विधेर्मनसि स्थितम्॥
MSS_8796 करोमीशोऽपि नाक्रान्तिं परितापेन खेदवान्। दरिद्रोऽपि न वाञ्छामि तेन जीवाम्यनामयः॥
MSS_8797 करोम्यहमिदं तदा कृतमिदं करिष्याम्यदः पुमानिति सदा क्रियाकरणकारणव्यापृतः। विवेकरहिताशयो विगतसर्वधर्मक्षमो न वेत्ति गतमप्यहो जगति कालमत्याकुलः॥
MSS_8798 करोषि तास्त्वमुत्खातमोहस्थाने स्थिरा मतीः। पदं यतिः सुतपसा लभतेऽतः सशुक्लिम॥
MSS_8798A करोषि यत् प्रेत्यहिताय किंचित् कदाचिदल्पं सुकृतं कथंचित्। मा जीहरस्तन्मदमत्सराद्यैर् विना च तन्मा नरकातिथिर्भूः॥
MSS_8799 करौ धुनाना नवपल्लवाकृती पयस्यगाधे किल जातसंभ्रमा। सखीषु निर्वाच्यमधार्ष्ट्यदूषितं प्रियाङ्गसंश्लेषमवाप मानिनी॥
MSS_8800 करौ धुनाना नवपल्लवाकृती वृथा कृथा मानिनि मा परिश्रमम्। उपेयुषी कल्पलताभिशङ्कया कथं न्वितस्त्रस्यति षट्पदावलिः॥
MSS_8801 करौ शरदिजाम्बुजक्रमविलासशिक्षागुरू पदौ विबुधपादपप्रथमपल्लवोल्लङ्घिनौ। दृशौ दलितदुर्मदत्रिभुवनोपमानश्रियौ विलोकय विलोचनामृतमहो महः शैशवम्॥
MSS_8802 कर्कन्धूफलमुच्चिनोति शबरी मुक्ताफलाकाङ्क्षया गृध्रोलूककदम्बकस्य पुरतः काकोऽपि हंसायते। कीर्त्या ते धवलीऋक्ते त्रिभुवने क्ष्मापाल लक्ष्मीः पुनः कृष्णं वीक्ष्य बलोऽयमित्युपहितव्रीडं शनैर्जल्पति॥
MSS_8803 कर्कशं दुःसहवाक्यं जल्पन्ति वञ्चिताः परैः। कुर्वन्ति द्यूतकारस्य कर्णनासादिछेदनम्॥
MSS_8804 कर्कशतर्कविचार- व्यग्रः किं वेत्ति काव्यहृदयानि। ग्राम्य इव कृषिविलग्नश् चञ्चलनयनावचोरहस्यानि॥
MSS_8805 कर्कशेन तु चापेन यः कृष्टौ हीनमुष्टिना। मत्स्यपुच्छा गतिस् तस्य सायकस्य प्रकीर्तिता॥
MSS_8806 कर्कोटिकार्कयोर्मूलं चूर्णयित्वा च सर्षपान्। सर्पिषा पाययेन् मन्त्री स्थावरक्ष्वेडशान्तये॥
MSS_8807 कर्णं चक्षुरजीगणत्तव पितुस् तातः पिता ते पुनः शक्त्याधारकुमारमप्यजगणत्तं कातरत्वेन सः। देवोगान्महिषीति पश्यति जगत्त्वेवं विवेक्तुं पुनः प्रागल्भ्यं प्रथयन्ति वस्तदपि च प्रज्ञाधनाः साधवः॥
MSS_8808 कर्णः सर्वशिरोगतस्त्रिभुवने कर्णेन किं न श्रूतं विश्राम्यन्ति मृगीदृशामपि दृशः कर्णे न चित्रं क्वचित्। आश्चर्यं पुनरेतदेव यदयं निश्छिद्रसन्मण्डलः सप्ताम्भोनिधिमेखलां वसुमतीं धत्ते जगन्मण्डलः॥
MSS_8809 कर्णकल्पितरसालमञ्जरी- पिञ्जरीकृतकपोलमण्डलः। निष्पतन्नयनवारिधारया राधया मधुरिपुर्निरीक्ष्यते॥
MSS_8810 कर्णगतेयममोघा दृष्टिस् तव शक्तिरिन्द्रदत्ता च। सा नासादितविजया क्वचिदपि नापार्थपतितेयम्॥
MSS_8810A कर्णद्वयावनतकाञ्चनतालपत्रा वेण्यन्तलम्बिमणिमौक्तिकहेमगुच्छा। कूर्पासकोत्कवचितस्तनबाहुमूला लाटी नितम्बपरिवृत्तदशान्तनीवी॥
MSS_8811 कर्णलङ्घिगुणोत्कर्षा वदान्या धन्विनो यथा। निष्फलान् न विमुञ्चन्ति मार्गणान् समितौ स्थिता॥
MSS_8812 कर्णविषेण च भग्नः किं किं न करोति बालिशो लोकः। क्षपणकतामपि धत्ते पिबति सुरां नरकपालेन॥
MSS_8813 कर्णस् त्वचं शिबिर्मांसं जीवं जीमूतवाहनः। ददौ दधीचिरस्थीनि नास्त्यदेयं महात्मनाम्॥
MSS_8813A कर्णस्फुरत्कनककुण्डलकान्तिरम्यम् आदृष्टिगोचरकुचद्वयलोभनीयम्। कालेयबिन्दुकलिकायितकुङ्कुमाङ्कं कर्णाटयौवतमिदं कमनीयरूपम्॥
MSS_8814 कर्णस्य भूषणमिदं ममायतिविरोधिनः। इति कर्णोत्पलं प्रायस् तव दृष्ट्या विलङ्घ्यते॥
MSS_8815 कर्णाक्षिदन्तच्छदबाहुपाणि- पादादिनः स्वाखिलतुल्यजेतुः। उद्वेगभागद्वयताभिमानाद् इहैव वेधा व्यधित द्वितीयम्॥
MSS_8816 कर्णाग्रन्थितकिंतनुर्नतशिरा बिभ्रज्जराजर्जर- स्फिक्संधिप्रविवेशितप्रविचलल्लाङ्गूलनालः क्षणम्। आराद् वीक्ष्य विपक्षमाक्रमकृतक्रोधस्फुरत्कन्धरं श्वा मल्लीकलिकाविकाशिदशनः किंचित् क्वणन् गच्छति॥
MSS_8817 कर्णाग्रे पीडिते येषां सिन्दूराभस्य दर्शनम्। शोणितस्य भवेत् क्षिप्रं ते वाह्याश्चिरजीविनः॥
MSS_8818 कर्णाटं देहि कर्णाधिकविधिविहितत्याग लाटं ललाट- प्रोत्तुङ्ग द्राविडं वा प्रचलभुजबलप्रौढिमागाढराढम्। प्रस्फूर्जद्गुर्जरं वा दलितरिपुवधूगर्भ वैदर्भकं वा गाजी राजीवदृष्टे कुशशतमथवा शाहजल्लालुदीन॥
MSS_8819 कर्णाटीदशनाङ्कितः शितमहाराष्ट्रीकटाक्षाहततः प्रौढान्ध्रीस्तनपीडितः प्रणयिनीभ्रूभङ्गवित्रासितः। लाटीबाहुविवेष्टितश्च मलयस्त्रीतर्जनीतर्जितः सोऽयं संप्रति राजशेखरकविर्वाराणसीं वाञ्छति॥
MSS_8820 कर्णाभ्यर्णविदीर्णसृक्कविकटव्यादानदीप्ताग्निभिर् दंष्ट्राकोटिविशङ्कटैरित इतो धावद्भिराकीर्यते। विद्युत्पुञ्जनिकाशकेशनयनभ्रूश्मश्रुजालैर्न भो लक्ष्यालक्ष्यविशुष्कदीर्घवपुषामुल्कामु खानां मुखैः॥
MSS_8821 कर्णाभ्यर्णारिशृङ्गक्षतिरुधिररसास्वादनाबद्धगर्ध- ध्वाङ्क्षच्छायात्तभीतिप्रतिहतधवलीवर्गसं वर्धनेच्छः। शीलव्याक्रुद्धगोपीलगुडहतिनमत्पृष्ठवंशः कथंचित् प्रातः केदारनीरं कलमदलभिया कूणिताक्षो महोक्षः॥
MSS_8822 कर्णामृतं सूक्रिसं विमुच्य दोषे प्रयत्नः सुमहान् खलानाम्। निरीक्षते केलिवनं प्रविश्य क्रमेलकः कण्टकजालमेव॥
MSS_8823 कर्णारुन्तुदमन्तरेण रणितं गाहस्व काक स्वयम् माकन्दं मकरन्दसुन्दरमिदं त्वां कोकिलं मन्महे। भव्यानि स्थलसौष्ठवेन कतिचिद् वस्तूनि कस्तूरिकां नेपालक्षितिपालभालतिलके पङ्कं न शङ्केत कः॥
MSS_8824 कर्णारुन्तुदमेव कोकिलरुतं तस्याः श्रुते भाषिते चन्द्रे लोकरुचिस् तदाननरुचेः प्रागेव संदर्शनात्। चक्षुर्मीलनमेव तन्नयनयोरग्रे मृगीणां वरं हैमो वल्ल्यपि तावदेव ललिता यावन्न सा लक्ष्यते॥
MSS_8825 कर्णार्पितो लोध्रकषायरूक्षे गोरोचनाक्षेपनितान्तगौरे। तस्याः कपोले परभागलाभाद् बबन्ध चक्षूंषि यवप्ररोहः॥
MSS_8825A कर्णालङ्करणं कदा कृतमिति स्पर्शः कपोले कृतः कीदृक् कान्तमहो नु कञ्चुकमिति न्यस्तः करो वक्षसि। रागः साहजिकः किमेष वदनेऽप्यस्पर्शि बिम्बाधरो मोग्ध्येनैव मृगीदृशि व्यवसितं निर्विघ्नमासीन्मम॥
MSS_8826 कर्णाहतिव्यतिकरं करिणामुपेक्ष्य दानं व्यवस्यति मध्रुव्रत एष तिक्तम्। स्मर्तव्यतामुपगतेषु सरोरुहेषु धिग् जीवितव्यसनमस्य मलीमसस्य॥
MSS_8827 कर्णिकादिष्विव स्वर्णम् अर्णवादिष्विवोदकम्। भेदिष्वभेदि यत् तस्मै परस्मै महसे नमः॥
MSS_8828 कर्णिकारलताः फुल्लकुसुमाकुलषट्पदाः। सकज्जलशिखा रेजुर् दीपमाला इवोज्ज्वलाः॥
MSS_8829 कर्णिकारससौवीरगुप्तां त्रिकटुमाधवीम्। यष्टीधान्यगुडक्षीरं दष्टो मत्तशुना पिबेत्॥
MSS_8830 कर्णिनालीकनाराचा निर्हरन्ति शरीरतः। वाक्शल्यस् तु न निर्हर्तुं शक्यो हृदिशयो हि सः॥
MSS_8831 कर्णे कान्तागमनवचनश्राविणि स्वर्णभूषां तस्यादर्शिन्यकृत नयने श्यामिकामञ्जनेन। स्थाप्यः कुत्र प्रिय इति परामृश्य हारावृताङ्के हृत्पर्यङ्के पुलकपटलीतूलिकामास्तृणोति॥
MSS_8832 कर्णें चामरचारुकम्बुकलिका कण्ठे मणीनां गणः सिन्दूरप्रकरः शिरःपरिसरे पार्श्वान्तिके किङ्किणी। लब्धश्चेन् नृपवाहनेन करिणा बद्धेन भूषाविधिस् तत् किं भूधरधूलिधूसरतनुर्मान्यो न वन्यः करी॥
MSS_8833 कर्णेजपः कुटिलमूर्तिरसव्यपाणिर् अग्रेसरस् तदितरस् तव बद्धमुष्टिः। तन्मार्गणास् तदपि लक्षममी लभन्ते धानुष्क तत् किमपि कौशलमद्भुतं ते॥
MSS_8834 कर्णेजपा अपि सदा कुटिलस्वभावा दुष्टाशया निरभिसंधितवैरिभूताः। सोहार्दहृष्टहृदया मयि सन्तु येषां जिह्वापटुर्विनिमयेषु गुणा गुणानाम्॥
MSS_8835 कर्णेजपानां वचनप्रपञ्चान्- महात्मनः क्वापि न दूषयन्ति। भुजङ्गमानां गरलप्रसङ्गान्- नापेयतां यान्ति महासरांसि॥
MSS_8836 कर्णे तत् कथयन्ति दुन्दुभिरवै राष्ट्रे यदुद्घोषितं तन्नम्राङ्गतया वदन्ति करुणं यस्मात् त्रपावान् भवेत्। श्लाघन्ते तदुदीर्यते यदरिणाप्युग्रं न मर्मान्तकृद् ये केचिन् ननु शाठ्यमौग्ध्यनिधयस् ते भूभृतां रञ्जकाः॥
MSS_8837 कर्णे ताटङ्कलक्ष्मीमुरसि मकरिकापत्रमूरौ दुकूलं सव्येऽर्धे दक्षिणे च द्विरसनभसितव्यालकृत्तीर्दधानः। कण्ठे निःसीमशीर्षस्रजमथ विदधद्वीक्षितः शैलपुत्र्या सभ्रूविक्षेपमन्तःस्मितललितमुखो भूतभर्तावताद् वः॥
MSS_8838 कर्णे तालदलं तनौ मलयजं कर्पूरवास्ॐऽशुके चूले गुम्फितकेतकीदलभरः कण्ठे नवैकावली। वासः श्रीवनवाससीमनि वचश्रीः सत्कवेरुक्तयो वक्त्रे नागरखण्डमस्तु पुरतः प्रेमाकुलाः कुन्तलाः॥
MSS_8839 कर्णेन घातयित्वा घटोत्कचं शक्रशक्तिनिर्मोक्षात्। जीवितमरक्षि पार्थैः स्वात्मानं सर्वतो रक्षेत्॥
MSS_8840 कर्णेन निर्जितोऽस्मीति चिन्तां चिन्तामणे त्यज। जिता देवद्रुमाः पञ्च न दुःखं पञ्चभिः सह॥
MSS_8841 कर्णे बद्धा रवौ श्वेततुरंगरिपुमूलिका। सर्वज्वरहरा श्वेतमन्दारस्य च मूलिका॥
MSS_8842 कर्णे यन्न कृतं सखीजनवचो यन्नादृता बन्धुवाक् यत् पादे निपतन्नपि प्रियतमः कर्णोत्पलेनाहतः। तेनेन्दुर्दहनायते मलयजालेपः स्फुलिङ्गायते रात्रिः कल्पशतायते बिसलताहारोऽपि भारायते॥
MSS_8843 कर्णेऽवतंसयितुमर्पयितुं शिखासु माष्टुं रतिश्रमजलं चषके निधातुम्। कण्ठे गुणं रचयितुं वलयान् र्विधातुं स्त्रीणां मनोऽतिलुलुभे शशिनः करेषु॥
MSS_8844 कर्णोत्तंसः शिशुशुकवधूपिच्छलीलं शिरीषं सान्तःसूत्राः परिमलमुचो मल्लिकानां च हाराः। मुक्तागौरैर्वलयरचनाकन्दलाग्रैर्बिसानां ग्रीष्मारम्भे रमयति नवं मण्डनं कामिनीनाम्॥
MSS_8845 कर्णोत्तालितकुन्तलान्तनिपतत्तोयक्षणासङ्गिना हारेणेव वृतस्तनी पुलकिता शीतेन सीत्कारिणी। निर्धौताञ्जनशोणकोणनयना स्नानावसानेऽङ्गना प्रस्यन्दत्कबरीभरा न कुरुते कस्य स्पृहार्द्रं मनः॥
MSS_8845A कर्णोत्पलं कटाक्षाः कान्तिस्ते कनककञ्चुकविशेषः। हसितानि सिन्धुकन्ये हारास्स्तनशैलनिर्झंरविहाराः॥
MSS_8846 कर्णोत्पलान्नयनमपि गतिच्युतात्ते तन्मीलने मुखमयं न जहाति भृङ्गः। येनैवमद्य विनिवारयसि प्रमत्ते तस्मिन् करेऽपि न किमम्बुजसाम्यदोषः॥
MSS_8847 कर्णोत्पलेनापि मुखं सनाथं लभेत नेत्रद्युतिनिर्जितेन। यद्येतदीयेन ततः कृतार्था स्वचक्षुषी किं कुरुते कुरङ्गी॥
MSS_8848 कर्णोत्सङ्गविसर्पिणी नयनयोः कान्तिर्वतंसोत्पलं लाक्षासंभ्रमनिर्व्यपेक्षमधरं लावण्यमेवाञ्चति। हारोऽस्याः स्मितचन्द्रिकैव कुचयोरङ्गप्रभा कञ्चुकी तन्व्याः केवलमङ्गभारमधुना मन्ये परं भूषणम्॥
MSS_8849 कर्णौ तावत् कुवलयदृशां लोचनाम्भोरुहाभ्याम् अभ्याक्रान्तौ कनकरुचिरो भालदेशोऽपि नेयः। इत्याशङ्काकुलितमनसा वेधसा कज्जलौघैः सीमारेखा व्यरचि निबिडभ्रूलताकैतवेन॥
MSS_8850 कर्णौ सपत्न्यः प्रविशालयेयुर् विशालयेयुर्न कदापि नेत्रे। विद्या सदभ्यासवशेन लभ्या सौजन्यमभ्यासवशादलभ्यम्॥
MSS_8850A कर्तव्यं जिनवन्दनं विधिपरैर्हर्षोल्लसन्मानसैः सच्चारित्रविभूषिताः प्रतिदिनं सेव्याः सदा साधवः। श्रोतव्यं च दिने दिने जिनवचो मिथ्यात्वनिर्नाशनं दानादौ व्रतपालने च सततं कार्या रतिः श्रावकैः॥
MSS_8851 कर्तव्यं त्वेव कर्मेति मनोरेष विनिश्चयः। एकान्तेन ह्यनीहोऽयं पराभवति पूरुषः॥
MSS_8852 कर्तव्यं न करोति बन्धुभिरपि स्नेहात्मभिर्बोधितः कामित्वादवमन्यते हितमतं धीरोऽप्यभीष्टं नरः। निष्कामस्य न विक्रिया तनुभृतो लोके क्वचिद् दृश्यते यत्तस्मादिदमेव मूलमखिलानर्थस्य निर्धारितम्॥
MSS_8853 कर्तव्यं भूमिपालेन शरणागतरक्षणम्। कपोतरक्षणं श्येनात् कृत्वा कीर्तिं शिबिर्गतः॥
MSS_8854 कर्तव्यं वचनं सर्वैः समूहहितवादिनाम्। ... ... ... ... ... ...॥
MSS_8855 कर्तव्यः प्रतिदिवसं प्रसन्नचित्तैः स्वल्पोऽपि व्रतनियमोपवासधर्मः। प्राणेषु प्रहरति नित्यमेव मृत्युर् भूतानां महति कृतेऽपि हि प्रयत्ने॥
MSS_8856 कर्तव्यः संचयो नित्यं न तु कार्योऽतिसंचयः। अतिसंचयशीलोऽयं धनुषा जम्बुको हतः॥
MSS_8857 कर्तव्यमेव कर्तव्यं प्राणैः कण्ठगतैरपि। अकर्तव्यं न कर्तव्यं प्राणैः कण्ठगतैरपि॥
MSS_8858 कर्तव्या चार्थसारेऽपि काव्ये शब्दविचित्रता। विना घण्टाटणत्कारं गजो गच्छन्न शोभते॥
MSS_8859 कर्तव्यानि च मित्राणि दुर्बलानि बलानि च। पश्य कूर्मपतिर्बद्धो मूषिकेण विमोचितः॥
MSS_8860 कर्तव्यान्येव मित्राणि सबलान्यबलानि च। हस्तियूथं वने बद्धं मूषकैर्यद् विमोचितम्॥
MSS_8861 कर्तव्ये साहसं नित्यम् उत्कटं हि विगर्हितम्। अतिसाहसदोषेण भीमः सर्पवशं गतः॥
MSS_8861A कर्तव्यो गुणसंग्रहः परिहते देयं निजं मानसं श्रोतव्यं वचनामृतं जिनवचः कार्यं यथास्थानवत्। दातव्यं यतिपुङ्गवेषु निजकं न्यायप्रकल्प्यं धनं श्रद्धेयं सततं सतां सुचरितश्रेयस्करोऽयं विधिः॥
MSS_8862 कर्तव्योऽप्याश्रयः श्रेयान् फलं भाग्यानुसारतः। नीलकण्ठस्य कण्ठेऽपि वासुकिर्वायुभक्षकः॥
MSS_8863 कर्तव्यो भ्रातृषु स्नेहो विस्मर्तव्या गुणेतराः। संबन्धो बन्धुभिः श्रेयान् लोकयोरुभयोरपि॥
MSS_8864 कर्तव्यो हृदि वर्तते यदि तरोरस्योपकारस् तदा मा कालं गमयाम्बुवाह समये सिञ्चैनमम्भोभरैः। शीर्णे पुष्पफले दले विगलिते मूले गते शुष्कतां कस्मै किं हितमाचरिष्यसि परीतापस् तु ते स्थास्यति॥
MSS_8865 कर्ता कारयिता चैव प्रेषको ह्यनुमोदकः। सकृतं दुष्कृतं चैव चत्वारः समभागिनः॥
MSS_8866 कर्ता कारयिता चैव यश्चैवमनुमन्यते। शुभं वा यदि वा पापं तेषामपि समं फलम्।
MSS_8867 कर्ता द्यूतच्छलानां जतुमयशरणोद्दीपनः सोऽतिमानी कृष्णाकेशोत्तरीयव्यपनयनमरुत् पाण्डवा यस्य दासाः। राजा दुःशासनादेर्गुरुरनुजशतस्याङ्गराजस्य मित्रं क्वास्ते दुर्योधनोऽसौ कथयत न रुषा द्रुष्टुमभ्यागतौ स्वः॥
MSS_8868 कर्तुं त्रिलोचनादन्यो न पार्थविजयं क्षमः। तदर्थः शक्यते द्रष्टुं लोचनद्वयिभिः कथम्॥
MSS_8869 कर्तुमकर्तुं शक्तः सकलं जगदेतदन्यथाकर्तुम्। यस्तं विहाय रामं कामं मा धेहि मानसान्यस्मिन्॥
MSS_8870 कर्तुमिष्टमनिष्टं वा कः प्रभुर्विधिना विना। कर्तारमन्यमारोप्य लोकस् तुष्यति कुप्यति॥
MSS_8871 कर्दमवदात्मवैभवम् उल्लास्य च मानवीं प्रजां सुचिरम्। तपनोत्तापप्लुष्टं स्ववपुः कृत्वा गतं सरसा॥
MSS_8872 कर्पासबीजमज्जानां चूर्णं तैलेन पाचयेत्। तेन संजायते पुष्पं युवतीनां चिराद् गतम्॥
MSS_8872A कर्पासभस्मतक्रास्थिवर्जं सर्वं सितं शुभम्। गोवाजिगजदेवर्षिवर्जं कृष्णं तु निन्दितम्॥
MSS_8873 कर्पासास्थिप्रचयनिचिता निर्धनश्रोत्रियाणां येषां वात्याप्रविततकुटीप्राङ्गणान्ता बभूवुः। तत्सौधानां परिसरभुवि त्वत्प्रसादादिदानीं क्रीडायुद्धच्छिदुरयुवतीहारमुक्ताः पतन्ति॥
MSS_8874 कर्पूरं चन्दनं कुष्ठं तुलसी सर्जसंभवम्। मुस्तं शिलारसं चैव धत्तूरमगुरुस् तथा॥
MSS_8875 शेफाली शतपुष्पा च सर्षपास्तगरं गुडः। तथा रुद्रजटा सर्वम् एतदेकत्र कारयेत्॥
MSS_1564 (अनेन योगराजेन धूपिताम्बरभूषणः। धूपिताङ्गस्त्रिभुवनं मनुजः कुरुते वशम्॥)
MSS_8876 कर्पूर इव दग्धोपि शक्तिमान् यो जने जने। नमोऽस्त्ववार्यवीर्याय तस्मै मकरकेतवे॥
MSS_8877 कर्पूरगौरं करुणावतारं संसारसारं भुजगेन्द्रहारम्। सदा वसन्तं हृदयारविन्दे भवं भवानीसहितं नमामि॥
MSS_8878 कर्पूरचन्दनरजो धवलं वहन्तीम् आश्यानचन्दनविलेपनमङ्गमङ्गम्। अन्तर्गतस्य दहती महतः स्मराग्नेर् दग्धस्य संक्षयवशादिव भस्मशेषम्॥
MSS_8879 कर्पूरद्रवशीकरोत्करमहानीहारमग्नामिव प्रत्यग्रामृतफेनपङ्कपटलीलेपोपदिग्धामिव। स्वच्छैकस्फटिकाश्मवेश्मजठरक्षिप्तामिव क्ष्मामिमां कुर्वन् पार्वणशर्वरीपतिरसावुद्दाममुद्द्योतते॥
MSS_8880 कर्पूरधूलिधवलद्युतिपूरधौत- दिङ्मण्डले शिशिररोचिषि तस्य यूनः। लीलाशिर्ॐऽशुकनिवेशविशेषकॢप्ति- व्यक्तस्तनोन्नतिरभून्नयनावनौ सा॥
MSS_8880A कर्पूरधूलीरचितालवालः कस्तूरिकाकल्पितदोहदश्रीः। हिमाम्बुपूरैरभिषिच्यमानः प्राञ्चं गुणं मुञ्चति किं पलाण्डुः॥
MSS_8881 कर्पूरधूलीरचितालवालः कस्तूरिकाकुङ्कुमलिप्तदेहः। सुवर्णकुम्भैः परिषिच्यमानो निजं गुणं मुञ्चति किं पलाण्डुः॥
MSS_8882 कर्पूरन्तकि केतकन्तकि शरद्राकाशशाङ्कन्तकि श्रीचन्द्रन्तकि चन्दनन्तकि सुधासाराच्छपूरन्तकि। कैलासन्तकि दुग्धसागरलसत्स्वच्छाच्छदुन्धन्तकि श्रीशम्भुन्तकि कीर्तयस् तव विभो दर्वीकरेन्द्रन्तकि॥
MSS_8883 कर्पूरन्ति सुधाद्रवन्ति कमलाहासन्ति हंसन्ति च प्रालेयन्ति हिमालयन्ति करकासारन्ति हारन्ति च। त्रैलोक्याङ्गनरङ्गलङ्घिमगतिप्रागल्भ्यसंभावित् आः शीतांशोः किरणच्छटा इव जयन्त्येतर्हि तत्कीर्तयः॥
MSS_8884 कर्पूरपूरच्छविवादविद्या- संवावदूकद्युतिशुक्तिताम्रे। इन्दौ नृपद्वेषि तमोवितानं सूर्योदये रोदिति चक्रवाकी॥
MSS_8885 कर्पूरपूरतुलनां कलयन्ति कीर्तेः श्रीरामचन्द्र तव यत् कवयः कथं तत्। त्वद्वैरिणामतितरामपकीर्तितोऽस्याः स्याद् धूसरत्वमिति तत्र वयं प्रतीमः॥
MSS_8886 कर्पूरप्रतिपन्थिनो हिमगिरिग्रावाग्रसंघर्षिणः क्षीराम्भोनिधिमध्यगर्भजयिनो गङ्गौघसर्वंकषाः। स्वच्छन्दं हरिचन्दनद्युतितुदः कुन्देन्दुसंवादिनस् तस्यासन्नरविन्दकन्दरुचयोऽनेके गुणाः केचन॥
MSS_8887 कर्पूरभल्लातकशङ्खचूर्णं क्षारो यवानां समनःशिलश्च। तैलं विपक्वं हरितालमिश्रं निर्मूललोमानि करोति सद्यः॥
MSS_8888 कर्पूरमिश्रसेहुण्डदुग्धलेपेन जायते। शेफसो महती वृद्धिः कठिनस्त्रीसुखावहा॥
MSS_8889 कर्पूरमिश्रेण च कण्टकारी- बीजोद्भवेनैव रसेन लिप्तम्। लिङ्गं रते द्रावकरं वधूनां संजायतेऽत्यन्तसुखावहं च॥
MSS_8890 कर्पूर रे परिमलस् तव मर्दितस्य श्रीखण्ड रे परिमलस् तव घर्षितस्य। रे काकतुण्ड तव वह्निगतस्य गन्धः कस्तूरिका स्वयमथाधितगन्धदृष्टा॥
MSS_8891 कर्पूरवर्तिरिव लोचनतापहन्त्री फुल्लाम्बुजस्रगिव कण्ठसुखैकहेतुः। चेतश्चमत्कृतिपदं कवितेव रम्या नम्या नरीभिरमरीव हि सा विरेजे॥
MSS_8892 कर्पूरादपि कैरवादपि दलत्कुन्दादपि स्वर्णदी- कल्लोलादपि केतकादपि ललत्कान्तादृगन्तादपि। दूरोन्मुक्तकलङ्कशंकरशिरःशीतांशुखण्डादपि श्वेताभिस् तव कीर्तिभिर्धवलिता सप्तार्णवा मेदिनी॥
MSS_8893 कर्पूराम्बुनिषेकभाजि सरसैरम्भोजिनीनां दलैर् आस्तीर्णेऽपि विवर्तमानवपुषोः स्रस्तस्रजि स्रस्तरे। मन्दोन्मेषदृशेः किमन्यदभवत्सा काप्यवस्था तयोर् यस्यां चन्दनचन्द्रचम्पकदलश्रेण्यादि वह्नीयते॥
MSS_8894 कर्पूरायितसैकताय शिशिरक्षोदायमानातप- व्यूहाय व्यजनानिलायितमहाझञ्झामरुद्रंहसे। अस्मै तन्वि निदाघवासरवयोमध्याभिसारक्रमो- त्साहात्युत्सवसाहसाय महते सौहार्दमीहामहे॥
MSS_8895 कर्पूरीयन्ति भूमौ सरसि सरभसं कैरवीयन्ति गङ्गा- कल्लोलीयन्ति नाके दिशि दिशि परितः केतकीयन्ति किं च। हंसीयन्त्यन्तरिक्षे कमलदलदृशां मौक्तिकीयन्ति कण्ठे शुक्तीयन्यम्बुराशौ विशदविसरुचो रश्मयः शीतरश्मेः॥
MSS_8896 कर्पूरेण स्थलविरचना कुङ्कुमेनालवालं माध्वीकानि प्रतिदिनपयः पञ्चबाणः कृषाणः। तत्रोत्पन्ना यदि किल भवेत् काञ्चनी कापि वल्ली सा चेदस्याः किमपि लभते सुभ्रुवः सौकुमार्यम्॥
MSS_8897 कर्पूरैः किमपूरि किं मलयजैरालेपि किं पारदैर् अक्षालि स्फटिकोपलैः किमघटि द्यावापृथिव्योर्वपुः। एतत् तर्कय कैरवक्लमहरे शृङ्गारदीक्षागुरौ दिक्कान्तामुकुरे चकोरसुहृदि प्रौढे तुषारत्विषि॥
MSS_8898 कर्पूरैरिव पारदैरिव सुधास्यन्दैरिवाप्लाविते जाते हन्त दिवापि देव ककुभां गर्भे भवत्कीर्तिभिः। धृत्वाङ्गे कवचं निबध्य शरधिं कृत्वा पुरो माधवं कामः कैरवबान्धवोदयधिया धुन्वन् धनुर्धावति॥
MSS_8899 कर्म खल्विह कर्तव्यं जातेनामित्रकर्शन। अकर्माणो हि जीवन्ति स्थावरा नेतरे जनाः॥
MSS_8900 कर्म चात्महितं कार्यं तीक्ष्णं वा यदि वा मृदु। ग्रस्यतेऽकर्मशीलस् तु सदानर्थैरकिंचनः॥
MSS_8901 कर्म चैव हि सर्वेषां कारणानां प्रयोजकम्। श्रेयःपापीयसां चात्र फलं भवति कर्मणाम्॥
MSS_8902 कर्मजन्यशरीरेषु रोमाः शारीरमानसाः। शरा इव पतन्तीह विमुक्ता दृढधन्विभिः॥
MSS_8903 कर्मजाः प्रभवन्त्येव यथाकालमुपद्रवाः। एतत्तु कष्टं यच्छत्रुः कर्ताहमिति मन्यते॥
MSS_8903A कर्म जीवं च संश्लिष्टं परिज्ञातात्मनिश्चयः। विभिन्नीकुरुते साधुः सामायिकशलाकया॥
MSS_8904 कर्मज्ञानं च मोक्षाय कर्मण्यर्थोऽधिकारिता। अतोऽर्थेनैव कैवल्यं न कैवल्येन लभ्यते॥
MSS_8905 कर्मणः फलनिर्वृत्तिं स्वयमश्नाति कारकः। प्रत्यक्षं दृश्यते लोके कृतस्याप्यकृतस्य च॥
MSS_8906 कर्मणः संचयात् स्वर्गनरकौ मोक्षबन्धने। कर्मणो ज्ञायते जन्तुर् बीजादिव नवाङ्कुरः॥
MSS_8907 कर्मणः सुकृतस्याहुः सात्त्विकं निर्मलं फलम्। रजसस् तु फलं दुःखम् अज्ञानं तमसः फलम्॥
MSS_8908 सत्त्वात् संजायते ज्ञानं रजसो लोभ एव च। प्रमादमोहौ तमसो भवतोऽज्ञानमेव च॥
MSS_8909 कर्मणां तु प्रशस्तानाम् अनुष्ठानं सुखावहम्। तेषामेवाननुष्ठानं पश्चात् तापकरं महत्॥
MSS_8910 कर्मणाचरितं पूर्वं सद्भिराचरितं च यत्। तदेवास्थाय मोदन्ते दान्ताः शमपरायणाः॥
MSS_8911 कर्मणा जायते जन्तुः कर्मणैव विलीयते। सुखं दुःखं भयं क्षेमं कर्मणैवाभिपद्यते॥
MSS_8912 अस्ति चेदीश्वरः कश्चित् फलरूप्यन्यकर्मणाम्। कर्तारं भजते सोऽपि न ह्यकर्तुः प्रभुर्हि सः॥
MSS_8913 कर्मणा तक्षकारेण मनुष्यो यत्तु पुत्रिका। वासनारज्जुमाकृष्य सवंकर्मसु चोदितः॥
MSS_8913A कर्मणा बध्यते जन्तुर् विद्यया तु प्रमुच्यते। तस्मात् कर्म न कुर्वन्ति यतयः पारदर्शिनः॥
MSS_8914 कर्मणा बाध्यते बुद्धिर् बुद्ध्या कर्म न बाध्यते। सुबुद्धिरपि यद् रामो हैमं हरिणमन्वगात्॥
MSS_8915 कर्मणा मनसा वाचा यत्नाद्धर्मं समाचरेत्। अस्वर्ग्यं लोकविद्विष्टं धर्म्यमप्याचरेन् न तु॥
MSS_8916 कर्मणा मनसा वाचा यदभीक्ष्णं निषेवते। तदेवापहरत्येनं तस्मात् कल्याणमाचरेत्॥
MSS_8916A कर्मणा मनसा वाचा सर्वभूतेषु सर्वदा। अक्लेशजननं प्रोक्तं त्वहिंसा परमर्षिभिः॥
MSS_8917 कर्मणामिष्टदुष्टानां जायते फलसंक्षयः। चेतसोऽर्थकषायत्वाद् यत्र सा घ्वस्तिरुच्यते॥
MSS_8917A कर्मणा मोहनीयेन मोहितं सकलं जगत्। धन्या मोहं समुत्सार्य तपस्यन्ति महाधियः॥
MSS_8918 कर्मणा येन तेनेह मृदुना दारुणेन वा। उद्धरेद् दीनमात्मानं समर्थो धर्ममाचरेत्॥
MSS_8919 कर्मणा रहितं ज्ञानं पङ्गुना सदृशं भवेत्। न तेन प्राप्यते किंचित् न च किंचित् प्रसाध्यते॥
MSS_8920 एवं ज्ञानेन हीनं यत् कर्मान्धेन समं स्मृतम्। मार्गो वा मार्गलक्ष्यं वा नैव तस्य प्रतीयते॥
MSS_8921 कर्मणा मनसा वाचा कर्तव्यं कर्म कुर्वतः। तस्मादेवेष्टसंसिद्धिश् चतुरस्रा प्रजायते॥
MSS_8922 कर्मणैव हि संसिद्धिम् आस्थिता जनकादयः। लोकसंग्रहमेवापि संपश्यन् कर्तुमर्हसि॥
MSS_8923 कर्मणोऽपि प्रधानत्वं किं कुर्वन्ति शुभा ग्रहाः। वसिष्ठदत्तलग्नेऽपि जानकी दुःखभागिनी॥
MSS_8924 कर्मणो यस्य यः कालः तत्कालव्यापिनी तिथिः। तया कर्माणि कुर्वीत ह्रासवृद्धिं न कारयेत्॥
MSS_8925 कर्मणो हि प्रधानेन बुद्धिना किं प्रयोजनम्। पाषाणस्य कुतो बुद्धिस् ततो देवो भविष्यति॥
MSS_8926 कर्मणो ह्यपि बोद्धव्यं बोद्धव्यं च विकर्मणः। अकर्मणश्च बोद्धव्यं गहना कर्मणो गतिः॥
MSS_8927 कर्मण्यकर्म यः पश्येद् अकर्मणि च कर्म यः। स बुद्धिमान् मनुष्येषु स युक्तः कृत्स्नकर्मकृत्॥
MSS_8928 कर्मण्यकर्मविधिरेष यदाचरन्ति कर्माणि तत्तदनुबन्धजिहासयेति। सत्यं तथाप्यभिनवो भविता न बन्धः प्राचीनबन्धहरणे क इवाभ्युपायः॥
MSS_8929 कर्मण्यकोविदाः स्तब्धा मूर्खाः पण्डितमानिनः। वदन्ति चाटुकान् मूढा यया माध्व्या गिरोत्सुकाः॥
MSS_8930 कर्मण्येवाधिकारस् ते मा फलेषु कदाचन। मा कर्मफलहेतुर्भूर् मा ते सङ्गोऽस्त्वकर्मणि॥
MSS_8931 कर्म त्यजेम यदि नूनमधः पतेम यद्याचरेम न कदापि भवं तरेम। कर्म त्यजेदिति चरेदिति च प्रवृत्ता भावेन केन निगमा इति न प्रतीमः॥
MSS_8932 कर्मदायादवल् लोकः कर्मसंबन्धलक्षणः। कर्माणि चोदयन्तीह यथान्योन्यं तथा वयम्॥
MSS_8933 कर्मब्रह्मविचारणां विजहतो भोगापवर्गप्रदां घोषं कंचन कण्ठशोषफलकं कुर्वन्त्यमी तार्किकाः। प्रत्यक्षं न पुनाति नापहरते पापानि पीलुच्छटा व्यप्तिर्नावति नैव पात्यनुमितिर्नो पक्षता रक्षति॥
MSS_8934 कर्मभिः स्वैरवाप्तस्य जन्मनः पितरौ यथा। राज्ञं तथान्ये राज्यस्य प्रवृत्तावेव कारणम्॥
MSS_8935 कर्मभूमिमिमां प्राप्य कर्तव्यं कर्म यच्छुभम्। अग्निर्वायुश्च सोमश्च कर्मणां फलभागिनः॥
MSS_8936 कर्मभूमिरियं ब्रह्मन् फलभूमिरसौ मता। इह यत् क्रियते कर्म तत् परत्रोपभुज्यते॥
MSS_8937 कर्म लोकविरुद्धं तु कुर्वाणं क्षणदाचर। तीक्ष्णं सर्वजनो हन्ति सर्पं दुष्टमिवागतम्॥
MSS_8938 कर्म सर्वोत्तमं किं मे करणीयं भवेदिति। मानवः प्रभवेद् वेत्तुं लब्ध्वा स्थैर्यं शमं तथा॥
MSS_8939 कर्माणि जन्मान्तरसंचितानि महान्ति विज्ञानमहाहुताशे। सर्वाणि दग्धानि भवन्ति सद्यो महानलस्यास्ति किमार्द्रभावः॥
MSS_8940 कर्माणि बध्नन्ति शुभाशुभानि कर्तात्रमौपाधिकमेव जीवम्। परं न तत्साक्षिणमस्तदोषम् आभीरमद्यात् किमजे शयाने॥
MSS_8941 कर्माणि यानि लोके दुःखनिमित्तानि लज्जनीयानि। सर्वाणि तानि कुरुते जठरनरेन्द्रस्य वशमितो जन्तुः॥
MSS_8941A कर्माणि सर्वाणि च मोहनीये दुःखानि सर्वाणि दरिद्रतायाम्। पापानि सर्वाणि च चौर्यभावे दोषा अशेषा अनृते भवन्ति॥
MSS_8942 कर्माण्यारभमाणानां दुःखहत्यै सुखाय च। पश्येत् पाकविपर्यासं मिथुनीचारिणां नृणाम्॥
MSS_8943 कर्मानिष्टं विधत्ते भवति परवशो लज्जते नो जनानां धर्माधर्मौ न वेत्ति त्यजति गुरुकुलं सेवते नीचलोकम्। भूत्वा प्राज्ञः कुलीनः प्रथितपृथुगुणो माननीयो बुधोऽपि ग्रस्तो येनात्र देही नुद मदनरिपुं जीव तं बुःखदक्षम्॥
MSS_8943A कर्मानुभावदुःखित एवं मोहान्धकारगहनवति। अन्ध इव दुर्गमार्गे भ्रमति हि संसारकान्तारे॥
MSS_8944 कर्मानुमेयाः सर्वत्र परोक्षगुणवृत्तयः। तस्मात् परोक्षवृत्तीनां फलैः कर्म विभावयेत्॥
MSS_8945 कर्मान्यजन्मनि कृतं सदसच्च दैवं तत् केवलं भवति जन्मनि सत्कुलाद्ये। बाल्यात् परं विनयसौष्ठवपात्रतापि पुंदैवजा कृषिवदित्यत उद्यमेत॥
MSS_8946 कर्मापराधात् सत्त्वानां विनाशे समुपस्थिते। अनयो नयरूपेण बुद्धिमाक्रम्य तिष्ठति॥
MSS_8947 कर्मायत्तं फलं पुंसां बुद्धिः कर्मानुसारिणी। तथापि सुधिया भाव्यं सुविचार्यैव कुर्वता॥
MSS_8948 कर्मारण्यं दहति शिखिवन्मातृवत्पाति दुःखात् सम्यग्रीतिं वदति गुरुवत् स्वामिवद् यद् बिभर्ति। तत्त्वातत्त्वप्रकटनपटुः स्पष्टमाप्नोति पूतं तत् संज्ञानं विगलितमलं ज्ञानदानेन मर्त्यः॥
MSS_8949 कर्मेन्द्रियाणि संयम्य य आस्ते मनसा स्मरन्। इन्द्रियार्थान् र्विमूढात्मा मिथ्याचारः स उच्यते॥
MSS_8950 यस् त्व् इन्द्रियाणि मनसा नियम्यारभतेऽर्जुन। कर्मेन्द्रियैः कर्मयोगम् असक्तः स विशिष्यते॥
MSS_8950A कर्मेन्धनं यदज्ञानात् संचितं जन्मकानने। उपवासशिखी सर्वं तद्भस्मीकुरुते क्षणात्॥
MSS_8950B कर्मेन्धनं समाश्रित्य दृढा सद्भावनाहुतिः। धर्मध्यानाग्निना कार्या दीक्षितेनाग्निकारिका॥
MSS_8951 कर्मैव कारणं चात्र सुगतिं दुर्गतिं प्रति। कर्मैव प्राक्तनमपि क्षणं किं कोऽस्ति चाक्रियः॥
MSS_8952 कर्मोक्तिनर्मनिर्माणैः प्रातः प्रातः प्रधावताम्। धनं धनं प्रलपतां निधनं विस्मृतं नृणाम्॥
MSS_8952A कर्मोदयाद् भवगतिर् भवगतिमूला शरीरनिर्वृत्तिः। देहादिन्द्रियविषया विषयनिमित्ते च सुखदुःखे॥
MSS_8953 कार्यस्य निःसंशयमात्महेतोः सरूपतां हेतुभिरभ्युपेत्य। दुःखस्य कार्यं सुखमामनन्तः स्वेनैव वाक्येन हता वराकाः॥
MSS_8954 कर्षणान्वेषणे यातुः क्षुतं जलदवृष्टये। हेमादिभूषणे नव्ये विधृते भूषणाप्तये॥
MSS_8955 कर्षति वपति लुनीते दीव्यति सीव्यति पुनाति वयते च। विदधाति किं न कृत्यं जठरानलशान्तये तनुमान्॥
MSS_8956 कर्षद्भिः सिचयाञ्चलानतिरसात् कुर्वद्भिरालिङ्गनं गृह्णानैः कचमालिखद्भिरधरं विद्रावयद्भिः कुचौ। प्रत्यक्षेऽपि कलिङ्गमण्डलपतेरन्तःपुराणामहो धिक्कष्टं विटपैर्विटैरिव वने किं नाम नाचेष्टितम्॥
MSS_8957 कलं कमुक्तं तनुमध्यनामिका स्तनद्वयी च त्वदृते न हन्त्यतः। न याति भूतं गणने भवन्मुखे कलङ्कमुक्तं तनुमध्यनामिका॥
MSS_8958 कलकण्ठ गणास्वाद्ये कामस्यास्त्रे निजाङ्कुरे। निम्बवृत्तिभिरुद्गदीर्णे न चूतः परितप्यते॥
MSS_8959 कलकलमपरा मुधा विधाय क्षितितिलकान् नयनान्तमाससाद। अवतरति मृगीदृशां तृतीयं मनसिजचक्षुरुपायदर्शनेषु॥
MSS_8960 कलकोकिलनादविवादबलद्- भ्रमरावलिलोलरसालद्रुम-। क्रममालतिकादिकदम्बलसत्- कुसुमागममोदमनोजशरैः॥
MSS_8961 परिपीडितया विधुसान्द्रकला- कमलाकरचम्पकसंगदधत्-। पवनैरनुचिन्तितया प्रिय सा सखि सम्प्रति किं क्रियतेऽबलया॥
MSS_8962 कलक्वणितगर्भेण कण्ठेनाघूर्णितेक्षणः। पारावतः परिभ्रम्य रिरंसुश्चुम्बति प्रियाम्॥
MSS_8963 कलक्वाणे वीणे विरम रणितात् कोकिल सखे सखेदो माभूस्त्वं द्रुहिणविहितस्ते परिभवः। सुधे मुञ्च स्पर्धामधरमधुसंसर्गसरसाः स्फुटन्त्येता वाचः किमपि कमनीया मृगदृशः॥
MSS_8964 कलङ्कदाशो गगनाम्बुराशौ प्रसार्य चन्द्रातपतन्तुजालम्। लग्नोडुमीनांल्लघु संजिघृक्षुश् चन्द्रप्लवस्थश्चरमाव्धिमेति॥
MSS_8965 कलङ्कयन्ति सन्मार्गजुषः परिभवन्त्यलम्। वात्या इवातिचपलाः स्त्रियो भूरिरजोवृताः॥
MSS_8966 तत् तासु न प्रसक्तव्यं धीरसत्त्वैः सुबुद्धिभिः। शीलमभ्यसनीयं तु वीतरागपदाप्तये॥
MSS_8967 कलङ्कहीनः क्षयदोषशून्यः सदा निवृत्तस् तमसो भयाच्च। बताभविष्यद् द्विजनायकोऽपि तदापि मन्ये न तवाननाभम्॥
MSS_8968 कलङ्किनः प्रिये दोषाकरस्य च जडस्य च। न जातु शक्तिरिन्दोस् ते मुखेन प्रतिगर्जितुम्॥
MSS_8969 कलङ्किनि जले क्वापि सौरं प्रतिफलन् महः। तमोऽपहत्वं तनुते समृद्धिं च दिने दिने॥
MSS_8970 कलङ्की निःशङ्कं परितपतु शीतद्युतिरसौ भुजङ्गव्यासङ्गीवमतु गरलं चन्दनरसः। स्वयं दग्धो दाहं वितरतु मनोभूरपि भृशं जगत्प्राण प्राणानपहरसि किं ते समुचितम्॥
MSS_8970A कलङ्केन यथा चन्द्रः क्षारेण लवणाम्बुधिः। कलहेन तथा भाति ज्ञानवानापि मानवः॥
MSS_8971 कलत्रं पृष्ठतः कृत्वा रमते यः परस्त्रियः। अधर्मश्चापदस्तस्य सद्यः फलति नित्यशः॥
MSS_8972 कलत्रचिन्ताकुचितस्य पुंसः श्रुतं च शीलं च गुणाश्च सर्वे। अपक्वकुम्भे निहिता इवापः प्रयान्ति देहेन समं विनाशम्॥
MSS_8973 कलत्रनिन्दागुरुणा किलैवम् अभ्याहतं कीर्तिविपर्ययेण। अयोघनेनाय इवाभितप्तं वैदेहिबन्धोर् हृदयं विदद्रे॥
MSS_8974 कलत्रपुत्रादिनिमित्ततः क्दचिद् विनिन्द्यरूपे विहितेऽपि कर्मणि। इदं कृतं कर्म विनिन्दितं सतां मयेति भव्यश्चकितो विनिन्दति॥
MSS_8975 कलत्रभारेण विलोलनीविना गलद्दुकूलस्तनशालिनोरसा। वलिव्यपायस्फुटरोमराजिना निरायतत्त्वादुदरेण ताम्यता॥
MSS_8976 विलम्बमानाकुलकेशपाशया कयाचिदाविष्कृतबाहुमूलया। तरुप्रसूनान्यपदिश्य सादरं मनोधिनाथस्य मनः समाददे॥
MSS_8977 कलत्रमात्मा सुहृदो धनानि वृथा भवन्तीह निमेषमात्रात्। मुहुर्मुहुश् चाकुलितानि तानि तस्मान् न विद्वानतिविग्रही स्यात्॥
MSS_8977A कलत्रहरणल्केशात् खिन्नानामात्मनस्तनौ। धर्तुमुत्सुकता नष्टेः सुदृशां सुधियामिव॥
MSS_8978 कलभ तवान्तिकमागतम् अलिमेतं मा कदाप्यवज्ञासीः। अपि दानसुन्दराणां द्विपधुर्याणामयं शिरोधार्यः॥
MSS_8979 कलमाक्रान्तविश्वस्य मषीकृष्णस्य भोगिनः। आसन्नबन्धनस्यान्ते दिविरस्य धनेन किम्॥
MSS_8980 कलमं फलभारातिगुरुमूर्धतया शनैः। विनामान्तिकोद्भूतं समाघ्रातुमिवोत्पलम्॥
MSS_8980A कलमधुररक्तकण्ठी शयने मदिरालसा समदना च। वक्त्रापरवक्त्राभ्याम् उपतिष्ठतु वारमुख्या त्वाम्॥
MSS_8981 कलमाः पाकविनम्रा मूलतलाघ्रातसुरभिकल्हाराः। पवनाकम्पितशिरसः प्रायः कुर्वन्ति परिमलश्लाघाम्॥
MSS_8982 कलमान्तनिर्गतमषी- बिन्दुव्याजेन साञ्जनाश्रुकणा। कायस्थलुण्ठ्यमाना रोदिति खिन्नेव राजश्रीः॥
MSS_8983 कलय कमलमस्मिर्न्नित्युदीर्य स्थितानां प्रतिफलितमुखेषु न्यस्तहस्तारविन्दाः। स्फटिकविपिनमध्ये माणिकप्रेयसीनां निभृतहसितपात्रं यत्र याता युवानः॥
MSS_8984 कलयति कमलोपमानमक्ष्णोः प्रथयति वाचि सुधारसस्य साम्यम्। सखि कथय किमाचरामि कान्ते समजनि तत्र सहिष्णुतैव दोषः॥
MSS_8985 कलयति किं न सदा फलतां बहुफलतां च स वृक्षः। यस्य परोपकृतौ कश्चिन् न सपक्षोऽपि विपक्षः॥
MSS_8986 कलयति कुवलयमाला- ललितं कुटिलः कटाक्षविक्षेपः। अधरः किसलयलीला- माननमस्याः कलानिधिविलासम्॥
MSS_8987 कलयति मम चेतस्तल्पमङ्गारकल्पं ज्वलयति मम गात्रं चन्दनं चन्द्रकश्च। तिरयति मम नेत्रे मोहजन्मान्धकारो विकृतबहुविकारं मन्मथो मां दुनोति॥
MSS_8988 कलयतु हंसविलासगतिं स बकः सरसि वराकः। नीरक्षीरविवेकविधौ तस्य कुतः परिपाकः॥
MSS_8989 कलय वलयं धम्मिल्लेऽस्मिन्निवेशय मल्लिकां रचय सिचयं मुक्ताहारं विभूषय सत्वरम्। मृगमदमषीपत्रालेपं कुरुष्व कपोलयोः सहचरि समायातः प्रातः स ते हृदयप्रियः॥
MSS_8990 कलयसि वयस्य कस्मात् त्वं रुचिरं भारतीशास्त्रम्। अत्रोऽक्तिप्रत्युक्तौ कलय मिथो भूरिशस्त्रपातरणम्॥
MSS_8991 कलया तुषारकिरणस्य पुरः परिमन्दभिन्नतिमिरौघजटम्। क्षणमभ्यपद्यत जनैर्न मृषा गगनं गणाधिपतिमूर्तिरिति॥
MSS_8992 कलयात्र प्रकाश्यं चेत् किंचिद्वा दिव्यजीवने। तस्यामपि प्रकाशा स्याद् विशाला शान्तिरुज्ज्वला॥
MSS_8992A कलये किसलयमधरं शङ्के पङ्केरुहं करद्वन्द्वम्। मन्ये मनसिजवेत्रं गात्रं नेत्रैकमोहनं तन्व्याः॥
MSS_8992B कलरवकण्ठकरम्बित- कलरवकलकण्ठकूजिते सुरते। तव मनुमीलितलोचन- माननमवलोकितुं प्रिये कलये॥
MSS_8993 कलशे निजहेतुदण्डजः किमु चक्रभ्रमकारितागुणः। स तदुच्चकुचौ भवन् प्रभा- झरचक्रभ्रममातनोति यत्॥
MSS_8994 कलहः कदापि मास्त्विति कलितशरीरैक्ययोः शिवयोः। अहमस्म्यहमस्मीति प्राप्तः कलहो मम त्राणे॥
MSS_8995 कलहकलभविन्ध्यः कोपगृध्रश्मशानं व्यसनभुजगरन्ध्रं द्वेषदस्युप्रदोषः। सुकृतवनदवाग्निर्मार्दवाम्भोदवायुर् नयनलिनतुषारोऽत्यर्थमर्थानुरागः॥
MSS_8996 कलहकलया यत् संवृत्यै त्रपावनतानना पिहितपुलकोद्भेदं सुभ्रूश्चकर्ष न कञ्चुकम्। दयितमभितस्तामुत्कण्ठां विवव्रुरनन्तरं झटिति तटिति त्रुट्यन्तोऽन्तः स्तनांशुकसन्धयः॥
MSS_8997 कलहप्रियातिदीर्घा खर्वा वा श्यामपीतहरिता वा। लम्बोष्ठी लघुनासा लघुशिथिलस्तनविभागा च॥
MSS_8998 कलहमातनुते मदिरावशस् तमिह येन निरस्यति जीवितम्। वृषमपास्यति संचिनुते मलं धनमपैति जनैः परिभूयते॥
MSS_8999 कलहान्तरिताप्रलपनम् अतः परं नायकस्य शिक्षा च। संभोगाविष्करणं कुलटा संकीर्णमिति च शृङ्गारः॥
MSS_9000 कलहान्तानि हर्म्याणि कुवाक्यान्तं च सौहृदम्। कुराजान्तानि राष्ट्राणि कुकर्मान्तं यशो नृणाम्॥
MSS_9001 कलहायन्ते मूढाः कः प्रतिभूः श्वः प्रभात इति। तस्यामेव रजन्यां कः प्रतिभूः स्वस्य सत्तायाम्॥
MSS_9002 कलां तामैन्दवीं वन्दे यया यादष्पतिः पिता। आरुह्य हरमूर्धानं कृतस् त्रैलोक्यमूर्धनि॥
MSS_9003 कलाः सर्वे हरेरेव सप्रजापतय्स् तथा। एते त्वंशकलाः पुंसः कृष्णस् तु भगवान् स्वयम्॥
MSS_9003A कलाकलापसम्पन्ना उपकर्तुः परञ्मुखाः। न भवन्ति महात्मानः सरसः शिखिनो यथा॥
MSS_9004 कलाकाष्ठामुहूर्तानां कालस्य व्रजतां जवात्। न लक्ष्यते विभागेन दीपस्येवार्चिषां गतिः॥
MSS_9005 कलात्तमायालवकान्तमूर्तिः कलक्वणद्वेणुनिनादरम्यः। श्रितो हृदि व्याकुलयंस्त्रिलोकीं श्रियेऽस्तु गोपीजनवल्लभो वः॥
MSS_9006 कलाधारो वक्रः स्फुरदधररागो नवतनुर् गलन्मानावेशास्तरुणरमणीर्नागर इव। घनश्रोणीबिम्बे नयनमुकुले चाधरदले कपोले ग्रीवायां कुचकलशयोश्चुम्बति शशी॥
MSS_9007 कलाधिनाथाधिगमाद् द्वितीये किमद्वितीयेति तनोषि गर्वम्। अयि त्वमस्मद्वचसि प्रतीया अयं तृतीयामुपगन्तुकामः॥
MSS_9008 कलाधिनाथानयनाय सायं कुमुद्वतीप्रेषित एव भृङ्गः। किमिन्दुनालिङ्ग्य सरागमङ्के कृतः कलङ्कभ्रममातनोति॥
MSS_9009 कलानां ग्रहणादेव सौभाग्यमुपजायते। देशकालौ त्वपेक्ष्यासां प्रयोगः संभवेन्न वा॥
MSS_9010 कलानाथः कामं भजति बहुदोषाङ्किततनुं कुमुद्वत्यास्तस्मिन्नपि भवति किं नाम न रुचिः। न पद्मिन्या मोदः किमुदयत्युष्णमहसि प्रिये प्रायो दोषान् न गणयति चित्तं मृगदृशः॥
MSS_9010A कलानिधिकरस्पर्शात् प्रसन्नोल्लासितारका। बिम्रणाम्बरमानीलं कामिनी यामिनीयते॥
MSS_9011 कलानिधिरयं रवेः समुपलभ्य रूपं स्वयं दिनान्तसमयेऽस्पृशत् सपदि पद्मिनीं रागवान्। धवान्यकरसंगमान्मुकुलितेति पूर्वाकृतिं समीक्ष्य जहसुः प्रिया ध्रुवमभूदतः पाण्डुरः॥
MSS_9012 कलापिनां चारुतयोपयान्ति वृन्दानि लापोढघनागमानाम्। वृन्दानिलापोढघनागमानां कलापिनां चारुतयोऽपयान्ति॥
MSS_9013 कलाभिरुच्छ्रिता वेश्या रूपशीलगुणान्विता। लभते गणिकाशब्दं स्थानं च जनसंसदि॥
MSS_9014 कलामिन्दुः करं दाता धारां धाराधरो यदि। संकोचयिष्यते तर्हि जीविष्यति कथं जगत्॥
MSS_9015 कलारत्नं गीतं गगनतलरत्नं दिनमणिः सभारत्नं विद्वान् श्रवणपुटरत्नं हरिकथा। निशारत्नं चन्द्रः शयनतलरत्नं शशिमुखी महीरत्नं श्रीमाञ्जयति रघुनाथो नृपवरः॥
MSS_9016 कलावतः सैव कला ययाधःक्रियते भवः। बह्वीभिश्च कलाभिः किं याभिरङ्कः प्रदर्श्यते॥
MSS_9017 कलावति क्षततमसि प्रभावति स्फुटोदये जननयनाभिनन्दिनि। ददुर्दूशं शशिनि रुषाभिसारिकाः क्वचिद् भवत्यतिसुभगोऽपि दुर्भगः॥
MSS_9018 कलावति चलां दृष्टिं न कुर्यास् त्वं मुहुर्मुहुः। लग्नोऽपि न तथा बाणो बाधते चालितो यथा॥
MSS_9019 कलासीमा काव्यं सकलगुणसीमा वितरणं भये सीमा मृत्युः सकलसुखसीमा सुवदना। तपःसीमा मुक्तिः सकलकृतिसीमाश्रितभृतिः प्रिये सीमाह्लादः श्रवणसुखसीमा हरिकथा॥
MSS_9020 कला सेवाथ धर्मार्थौ तृष्णादारिद्र्यपद्धती। सन्तोषक्षान्तिकरुणा वैराग्यं तदनु स्तुतिः॥
MSS_9021 कलास्तास्ताः सम्यग्वहसि यदसि त्वं द्विजपतिर् द्युतिस् तादृग्नूत्ना जनिरपि च रत्नाकरकुले। बहु ब्रूमः किं वा पुरहरशिरोमण्डनमसि त्वदीयं तत् सर्वं शशधर कलङ्काद् विफलितम्॥
MSS_9022 कलिकलुषसङ्कटाकुल- कुटुम्बसंवलनखेदविकलस्य प्रतिनिधिरिव प्रवासः संसारविरागसुखसमुद्रस्य॥
MSS_9023 कलिकलुषे मनसि स्वे कथमिव जगदार्जवं लभते। चक्षुर्दोषे जाग्रति चन्द्रद्वित्वं कुतो यातु॥
MSS_9024 कलिकालमियं यावद् अगस्त्यस्य मुनरेपि। मानसं खण्डयत्यत्र शशिखण्डानुकारिणी॥
MSS_9025 कलितगरिमा श्रोणिर्मध्यं विवृद्धवलित्रयं हृदयमुदयल्लज्जं मज्जच्चिरन्तनचापलम्। मुकुलितकुचं वक्षश्चक्षुर्मनाग्धृतवक्रिम क्रमपरिगलद्बाल्यं तस्या वपुस् तनुते श्रियम्॥
MSS_9026 कलितमम्बरमाकलयन् करैर् मृदितपङ्कजकोशपयोधरः। विकसदुत्पलनेत्रविलोकितः सखि निशां सरसीकुरुते विधुः॥
MSS_9027 कलितो रुचिरं न कर्म चेत् क्रियतेऽनङ्गकृतेः कुतः फलम्। स्मरतो हृदि पुण्डरीकदृग् भजतेऽसौ सफलस् ततः श्रमः॥
MSS_9028 कलिन्दगिरिनन्दिनीतटवनान्तरं भासयन् सदा पथि गतागतश्रमभरं हरन् प्राणिनाम्। लतावलिशतावृतो मधुरया रुचा संभृतो ममाशु हरतु श्रमानतितमां तमालद्रुमः॥
MSS_9028A कलिन्दजानीरभरेऽर्धमग्ना बकाः प्रकामं कृतभूरिशब्दाः। ध्वान्तेन वैराद् विनिगीर्यंमाणाः क्रोशन्ति मन्ये शशिनः किशोराः॥
MSS_9029 कलिभूपे समायाते धर्मोऽधर्मायते भुवि। अधर्मः सर्वंतः पुंसां हन्त धर्मवदर्थ्यते॥
MSS_9030 कलिमायान्तमुत्प्रेक्ष्य विलीयन्ते सुरा अपि। तदाश्रितस्य धर्मादेः का कथा जीवने पुनः॥
MSS_9031 कलिलं चैकरात्रेण पञ्चरात्रेण बुद्बुदम्। पक्षैकेनाण्डकः सोऽथ मासपूर्णे शिरो कुरु॥
MSS_9032 कलिसाम्राज्यमासाद्य न भेतव्यं भवान्तरात्। धर्मानुष्ठानमूढावां भीतिरेकावशिष्यते॥
MSS_9033 कलुषं कटुकं लवणं विरसं सलिलं यदि वाशुभगन्धि भवेत्। तदनेन भवत्यमलं सुरसं ससुगन्धि गुणैरपरैश्च युतम्॥
MSS_9034 कलुषं च तवाहितेष्वकस्मात् सितपङ्केरुहसोदरश्रि चक्षुः। पतितं च महीपतीन्द्र तेषां वपुषि प्रस्फुटमापदां कटाक्षैः॥
MSS_9035 कलुषं मधुरं चाम्भः सर्वं सर्वत्र सांप्रतम्। अनार्जवजनस्येव कृतकव्याहृतं वचः॥
MSS_9036 कलेरन्ते भविष्यन्ति नररूपेण राक्षसाः। मनुष्यान् भक्षयिष्यन्ति वित्ततो न शरीरतः॥
MSS_9037 कलेर्दोषनिधे राजन्न् अस्ति ह्येको महान् गुणः। कीर्तिनादेव कृष्णस्य मुक्तबन्धः परं व्रजेत्॥
MSS_9037A कलौ कराले न सुखं लभेत पक्षद्वयादेव विरोधकाले। मध्यस्थता प्रत्युत निन्द्यतेऽपि समन्ततो हा स कले प्रभावः॥
MSS_9038 कलौ कले खले मित्रे पुत्रे दुर्व्यसनान्विते। तस्करेषु प्रवृद्धेषु लुब्धे राज्ञि धनेन किम्॥
MSS_9039 कलौ गङ्गा काश्यां त्रिपुरहरपुर्यां भगवती प्रशस्ता देवानामपि भवति सेव्यानुदिवसम्। इति व्यासो ब्रूते मुनिजनधुरीणो हरिकथा- सुधापानस्वस्थो गलितभवबन्धोऽतुलमतिः॥
MSS_9040 कलौ जगपत्पतिं विष्णुं सर्वस्रष्टारमीश्वरम्। नार्चयिष्यन्ति मैत्रेय पाखण्डोपहता जनाः॥
MSS_9041 कलौ दशसहस्रेषु हरिस्त्यजति मेदिनीम्। तदर्धं जाह्लवीतोयं तदर्धं ग्रामदेवताः॥
MSS_9041A कलौ युगे कल्मषमानसानाम् अन्यत्र धर्मे खलु नाधिकारः। रामेति वर्णद्वयमादरेण सदा जपन्मुक्तिमुपेति जन्तुः॥
MSS_9042 कल्की कल्कं हरतु जगतः स्फूर्जदूजैस्वितेजा वेदोच्छेदस्फुरितदुरितध्वंसने धूमकेतुः। येनोत्क्षिप्य क्षणमसिलतां धूमवत् कल्मषेच्छान् म्लेच्छान् हत्वा दलितकलिनाकारि सत्यावतारः॥
MSS_9043 कल्पक्षोणिरुहोऽयमित्यनुदिनं भूमीसुरैर्भाव्यसे कामोऽसाविति कामिनीभिरभितश्चित्ते चिरं चिन्त्यसे। श्रीनारायण एव केवलमिति प्रेम्णा श्रिया ध्यायसे त्वं कालोऽयमिति प्रतिक्षितिधरैरेकोऽप्यनेकात्मभृत्॥
MSS_9044 कल्पतरुकामदोग्ध्री- चिन्तामणिधनदशङ्खानाम्। रचितो रजोभरपयस् तेजःश्चासान्तराम्बरैरेषः॥
MSS_9045 कल्पद्रुमः कल्पितमेव सूते सा कामधुक् कामितमेव दोग्धि। चिन्तामणिश्चिन्तितमेव दत्ते सतां हि सङ्गः सकलं प्रसूते॥
MSS_9046 कल्पद्रुमान् विगतवाञ्छजने सुमेरौ रत्नान्यगाधसलिले सरितामधीशे। धात्रा श्रियं निदधता प्रखलेषु नित्यम् अत्युज्ज्वलः खलु घटे निहितः प्रदीपः॥
MSS_9047 कल्पद्रुमाश्च सन्तश्च नार्हन्ति समशीर्षिकाम्। अर्थिनां प्रार्थिताः पूर्वे फलन्त्यन्ये स्वयं यतः॥
MSS_9048 कल्पद्रुमैः किं कनकाचलस्थैः परोपकारप्रतिलम्भदुःस्थैः। वरं करीरो मरुमार्गवर्ती यः पान्थसार्थं कुरुते कृतार्थम्॥
MSS_9049 कल्पद्रुमो न जानाति न ददाति बृहस्पतिः। अयं तु जगतीजानिर् जानाति च ददाति च॥
MSS_9050 कल्पद्रुमोऽपि काले न भवेद् यदि फलप्रदः। को विशेषस् तदा तस्य वन्यैरन्यमहीरुहैः॥
MSS_9050A कल्पद्रोरपि कल्पद्रुर् महतोऽपि मणेर्मणिः। देवानामपि पूज्योऽसि कियत् ते मम पूरणम्॥
MSS_9051 कल्पयति येन वृत्तिं सदसि च सद्भिः प्रशस्यते येन। स गुणस् तेन गुणवता विवर्धनीयश्च रक्ष्यश्च॥
MSS_9051A कल्पयेदेकशः पक्ष रोमश्मश्रुकचान्नखान्। न चात्मदशनाग्रेण स्वपाणिभ्यां च नोत्तमः॥
MSS_9052 कल्पवृक्षशिखरेषु संप्रति प्रस्फुरद्भिरविकल्पसुन्दरि। हारयष्टिगणनामिवांशुभिः कर्तुमुद्यतकुतूहलः शशी॥
MSS_9053 कल्पस्थायि न जीवितम् ऐश्वर्यं नाप्यते च यदभिमतम्। लोकस् तथाप्यकार्यं कुरुते कार्यं किमुद्दिश्य॥
MSS_9054 कल्पान्तक्रूरकेलिः क्रतुकदनकरः कुन्दकर्पूरकान्तिः क्रीडन् कैलासकूटे कलितकुमुदिनीकामुकः कान्तकायः। कङ्कालक्रीडनोत्कः कलितकलकलः कालकालीकलत्रः कालिन्दीकालकण्ठः कलयतु कुशलं कोऽपि कापालिको नः॥
MSS_9055 कल्पान्तपवना वान्तु यान्तु चैकत्वमर्णवाः। तपन्तु द्वादशादित्या नास्ति निर्मनसः क्षतिः॥
MSS_9056 कल्पान्तवाससंक्षोभलङ्घिताशेशभूभ् ऋतः स्थैर्यप्रसादमर्यादास् ता एव हि महोदधेः॥
MSS_9057 कल्पान्ते क्रोधनस्य त्रिपुरविजयिनः क्रीडया संचरिष्णोः कृत्वापि प्राणिजातैर्निजमुखकुहरातिथ्यमप्राप्ततृप्तेः। दिग्भित्तीः प्रेक्ष्य शून्याः प्रलयजलनिधिप्रेक्षितात्मीयमूर्ति- ग्रासव्यासक्तमोघश्रमजनितरुषः पान्तु वो गर्जितानि॥
MSS_9058 कल्पान्ते शमितत्रिविक्रममहाकङ्कालबद्धस्फुरच्- छेषस्यूतनृसिंहपाणिनखरप्रोतादिकोलामिषः। विश्वैकार्णवताविशेषमुदितौ तौ मत्स्यकूर्मावुभौ कर्षन् धीवरतां गतोऽस्यतु सतां मोहं महाभैरवः॥
MSS_9058A कल्प्यते किमिति कर्मणचिन्ता- स्वेदमेदुरमिदं निजचेतः। पश्यतां नयति पूर्वभवात्तं पुण्यमेव भुवनानि किमन्यत्॥
MSS_9059 कल्याणं कथयामि किं सहचरि स्वैरेषु शश्वत् पुरा यस्या नाम समीरितं मुररिपोः प्राणेश्वरीति त्वया। साहं प्रेमभिदाभयात् प्रियतमं दृष्ट्वापि दूतं प्रभोः सन्दिष्टास्मि न वेति संशयवती पृच्छामि नो किंचन॥
MSS_9060 कल्याणं नः किमधिकमितो जीवनार्थं यदस्माल् लूत्वा वृक्षानहह दहसि म्रातरङ्गारकार। किं त्वेतस्मिन्नशनिपिशुनैरातपैराकुलानाम् अध्वन्यानामशरणमरुप्रान्तरे कोऽभ्युपायः॥
MSS_9061 कल्याणं परिकल्प्यतां पिककुले रोहन्तु वाञ्छाप्तयो हंसानामुदयोऽस्तु पूर्णशशिनः स्ताद्भद्रमिन्दीवरे। इत्युद्बाष्यवधूगिरः प्रतिपदं संपूरयन्त्यान्तिके कान्तः प्रस्थितिकल्पितोपकरणः सख्या भृशं वारितः॥
MSS_9062 कल्याणं भगवत्कथाकथनतः काव्यं विधातुः कवेस् तस्यैवाङ्कतया क्वचिद् रचयतः शृङ्गारवीरादिकम्। को दोषो भविता यदत्र कविताशीलैः समाश्रीयते पन्था व्यासवसुंधराश्रुतिभवग्रन्थादिषु प्रेक्षितः॥
MSS_9063 कल्याणं भवतां यशः प्रसरतां धर्मः सदा वर्धतां संपत्तिः प्रथतां प्रजा प्रणमतां शत्रुक्षयो जायताम्। वाक्यं संवदतां वपुः प्रभवतां लक्ष्मीपतिः प्रीयताम् आयुस् ते शरदां शतं विजयतां दानाय दीर्घायुषे॥
MSS_9064 कल्याणं भवतेऽस्तु कोकिलकुलाकल्पाय येन श्रुति- क्रूरक्रोष्टुरुतार्दितं कलरवैर्विश्वं समाश्वासितम्। अत्यन्ताभ्यसनाभ्युदित्वरबृहन्नादावबोधोल्लस- च्छब्दब्रह्मरसानुभूतिजनितानन्दौघनिष्यन्दिभिः॥
MSS_9065 कल्याणं वः क्रियासुर्मिलदटनियुगस्थास्नुगीर्वाणभोगि- स्त्रैणव्यत्यस्तकल्पद्रुमनवसुमनोनागहारावलीनि। नालीकाश्लिष्टलक्ष्मीकरतलकमलोद्वान्तमाध्वीकधारा- तिम्यत्फालेक्षणानि त्रिपुरहरधनुर्ज्यालताकर्षणानि॥
MSS_9066 कल्याणं वो विधत्तां करटमदधुनीलोलकल्लोलमाला- खेलद्रोलम्बकोलाहलमुखरितदिक्चक्रवालान्तरालम्। प्रत्नं वेतण्डरत्नं सततपरिचलत्कर्णतालप्ररोह- द्वातङ्कूराजिहीर्षादरविवृतफणाशृङ्गभूषाभुजंगम्॥
MSS_9067 कल्याणदो भवेद् वीरे ध्रुवकश्चन्द्रशेखरः। द्विदिग्वर्णपदं यत्र त्रिपुटे च विधीयते॥ द्रुतद्वन्द्वं लघुद्वन्द्वं ताले त्रिपुटसंज्ञके॥
MSS_9067A कल्याणपादपारामं श्रुतगङ्गाहिमाचलम्। ज्ञानाम्भोजरविं देवं वन्दे श्रीज्ञाननन्दनम्॥
MSS_9068 कल्याणभाक् सदा कार्ये सर्वसौभाग्यवर्धिनी। या खल्वेतादृशी भार्या सा देवी न तु मानुषी॥
MSS_9068A कल्याणमावहतु नः कुहनावराहो यस्यास्थिसीम्नि निखिलं प्रतिरोमकूपम्। आभाति सप्रणयमुद्वहतो धरित्रीं स्वेदाभिधान इव सात्त्विकहावभेदः॥
MSS_9069 कल्याणामावहतु वः शिवयोः शरीरम् एकं यदीयमसितच्छविकण्ठमूलम्। वामेतरेऽपि कुरुते सितभासि भागे प्रारब्धशैलतनयापरिणामशङ्काम्॥
MSS_9070 कल्याणवाक्त्वमिव किं पदमत्र कान्तं सद्भूपतेस् त्वमिव कः परितोषकारी। कः सर्वदा वृषगतिस् त्वमिवातिमात्रं भूत्याश्रितः कथय पालितसर्वभूतः॥
MSS_9071 कल्याणस्तु यथाशक्ति करोति सफलं वचः। शठः पक्षौ चलयति द्वावप्यर्थोपलिप्सया॥
MSS_9072 कल्याणहितवान् भूपो गुरूणां दोषगुप्तकः। सममतिः सुखे दुःखे समरे चापलायितः॥
MSS_9073 कुलशीलेषु सम्पन्नो नीतिधर्मेषु पण्डितः। तथैव पूज्यते राजा चतुरस्रः प्रकीर्तितः॥
MSS_9074 कल्याणाङ्गरुचानुरक्तमनसा त्वं येन संप्रार्थ्यते यस्यार्थे सुमुखि त्वया पुनरसुत्यागेऽपि संनह्यते। सोऽयं सुन्दरि पञ्चबाणविशिखव्यालीढदोरन्तर- स्वैरोत्पीडितपीवरस्तनतटस् त्वद्दोर्लतापञ्जरे॥
MSS_9075 कल्याणानां त्वमसि महसां भाजनं विश्वसूर्ते धुर्यां लक्ष्मीमथ मयि भृशं धेहि देव प्रसीद। यद् यत् पापं प्रतिजहि जगन्नाथ नम्नस्य तन् मे भद्रं भद्रं वितर भगवन् भूयसे मङ्गलाय॥
MSS_9076 कल्याणानां निधानं कलिमलमथनं पावनं पावनानां पाथेयं यन् मुमुक्षोः सपदि परपदप्राप्तये प्रस्थितस्य। विश्रामस्थानमेकं कविवरवचसां जीवनं सज्जनानां बीजं धर्मद्रुमस्य प्रभवतु भवतां भूतये रामनाम॥
MSS_9077 कल्याणानि ददातु वो गणपतिर्यस्मिन् नु तुष्टे सति क्षोदीयस्यपि कर्मणि प्रभवितुं ब्रह्मापि जिह्मायते। जाते यच्चरणप्रणामसुलभे सौभाग्यभाग्योदये रङ्कस्याङ्कमनङ्कुशा निविशते देवेन्द्रलक्ष्मीरपि॥
MSS_9077 कल्याणायभवन्तु खण्डपरशोः कोटीरवाटीरुहां वल्लीनां वलयानि वेल्लदुरगश्रेणीनि शोणत्विषाम्। उन्मीलत्कनकारविन्दकलिकाकिञ्जल्कपुञ्जक्षरद्- धूलीधूसरसिद्धसिन्धुलहरीसिन्दूरितेन्दूनि वः॥
MSS_9078 कल्याणि चन्दनरसैः परिषिच्य गात्रं द्वित्राण्यहानि कथमप्यतिवाहयेथाः। अङ्के निधाय भवतीं परिरभ्य दोर्भ्यां नेष्यामि सूर्यकिरणानपि शीतलत्वम्॥
MSS_9079 कल्याणि पाणिपतितानि विना विचारम् एतानि मोक्तुमुचितानि न मौक्तिकानि। गुञ्जेति संजनयते यदिह भ्रमन्ते हस्तारविन्दनयनोत्पलयोः प्रभैव॥
MSS_9080 कल्याणी बत गाथेयं लौकिकी प्रतिभाति मे। एति जीवन्तमानन्दो नरं वर्षशतादपि॥
MSS_9081 कल्याणोल्लाससीमा कलयतु कुशलं कालमेघाभिरामा काचित् साकेतधामा भवगहनगतिक्लान्तिहारिप्रणामा। सौन्दर्यह्रीणकामा धृतजनकसुतासादरापाङ्गधामा दिक्षु प्रख्यातभूमा दिविषदभिनुता देवता रामनामा॥
MSS_9082 कल्योत्थानपरा नित्यं गुरुशुश्रूषणे रता। सुसंमृष्टगृहा चैव गोशकृत्कृतलेपना॥
MSS_9083 कल्लोलक्षिप्तपङ्कत्रिपुरहरशिरःस्वःस्रवन्तीमृणालं कर्पूरक्षोदजालं कुसुमशरवधूसीधुभृङ्गारनालम्। एतद् दुग्धाब्धिबन्धोर्गगनकमलिनीपत्रपानीयबिन्दोर् अन्तस् तोषं न केषां किसलयति जगन्मण्डनं खण्डमिन्दोः॥
MSS_9083A कल्लोलचपला लक्ष्मीः संगमाः स्वप्नसन्निभाः। वात्याव्यतिकरोत्क्षिप्ततूलतुल्यं च यौवनम्॥
MSS_9084 कल्लोलवेल्लितदृषत्परुषप्रहारै रत्नान्यमूनि मकरालय मावमंस्थाः। किं कौस्तुभेन विहितो भवतो न नाम याच्ञाप्रसारितकरः पुरुषोत्तमोऽपि॥
MSS_9085 कल्लोलसंचलदगाधजलैरलोलैः कल्लोलिनीपरिवृढैः किमपेयतोयैः। जीयात् स जर्जरतनुर्गिरिनिर्झरोऽयं यद्विप्रुषापि तृषिता वितृषीभवन्ति॥
MSS_9086 कल्लोलैः स्थगयन् मुखानि ककुभामभ्रंलिहैरम्भसा क्षारेणापि दिवानिशं जलनिधे गर्जन् न विश्राम्यसि। एतत्ते यदि घोरनक्रनिलयं स्वादु व्यधास्याद् विधिः किं कर्तासि तदा न वेद्मि तरलैः स्वैरेव दुश्चेष्टितैः॥
MSS_9087 कल्लोलैर्विकिरत्वसौ गिरिवरान् वेलाविलासोत्थितैः शब्दैर्वा बधिरीकरोतु ककुभो धत्तां च विस्तीर्णताम्। पान्थानां रवितापतप्तवपुषां तृष्णातिरेकच्छिदः किं साम्यं प्रतनोः करोतु सरसोऽप्यब्धिः कृताडम्बरः॥
MSS_9088 कवयः कवयन्तु तैलभुक्ताः सरसा एव परन्तु दाक्षिणात्याः। अपि लोचनचञ्चला हरिण्यो मदिराक्ष्या न समाः कटाक्षपातैः॥
MSS_9089 कवयः कालिदासाद्याः कवयो वयमप्यमी। पर्वते परमाणौ च वस्तुत्वमुभयोरपि।
MSS_9090 कवयः किं न पश्यन्ति किं न भक्षन्ति वायसाः। प्रमदाः किं न कुर्वन्ति किं न जल्पन्ति मद्यपाः॥
MSS_9091 कवयः किं न पश्यन्ति किं न भक्षन्ति वायसाः। मद्यपाः किं न जल्पन्ति किं न कुर्वन्ति योषितः॥
MSS_9092 कवयः परितुष्यन्ति नेतरे कविसूक्तिभिः। नह्यकूपारवत् कूपा वर्धन्ते विधुकान्तिभिः॥
MSS_9093 कवलयति न चेतस् तस्य दारिद्र्यदुःखं न च पिशुनजनोक्तिः कर्णकण्डूं करोति। वरकविकृतगोष्ठीबन्धगन्धोपभोगे य इह मधु वमन्तीं काव्यचिन्तां करोति॥
MSS_9094 कवयति पण्डितराजे कवयन्त्यन्येऽपि विद्वांसः। नृत्यति पिनाकपाणौ नृत्यन्त्यन्येऽपि भूतवेतालाः॥
MSS_9095 कवयो वद कुत्र कीदृशाः कठिनं किं विदितं समन्ततः। अधुना तव वैरियोषितां हृदि तापः प्रबलो विहाय काः॥
MSS_9095A कवलयसि चन्द्रदीधिती- र्नविरलमश्नासि नूनमङ्गारान्। अधिकतरमुष्णमनयोः किमिह चकोरावधारयसि॥
MSS_9096 कवलितमिह नालं कन्दलं चेह दृष्टम् इह हि कुमुदकोशे पीतमम्भः सुशीतम्। इति विरटति रात्रौ पर्यटन्ती तटान्ते सहचरपरिमुक्ता चक्रवाकी वराकी॥
MSS_9097 कविः करोति काव्यानि पण्डितो वेत्ति तद्रसम्। कामिनीकुचकाठिन्यं पतिर्जानाति नो पिता॥
MSS_9098 कविः करोति काव्यानि स्वादु जानाति पण्डितः। सुन्दर्या अपि लावण्यं पतिर्जानाति नो पिता॥
MSS_9099 कविः करोति पद्यानि लालयत्युत्तमो जनः। तरुः प्रसूते पुष्पाणि मरुद् वहति सौरभम्॥
MSS_9100 कविः पिता पोषयति पालको रसिकः पतिः। कवितायुवतेर्नूनं सोदरास् तु विवेकिनः॥
MSS_9101 कविः सूयति काव्यानि हृदा दधति सज्जनाः। सूते मुक्ताः पयोराशिर् वहन्ति तरुणीस्तनाः॥
MSS_9102 कविताकलनेन किं नृपाणां यदि कवयो न लभन्ति पूर्णकामाः। नयनेन किमेणलोचनानां यदि वक्रं न विलोकिता युवानः॥
MSS_9103 कविताकुन्दविकासन- कृतिने विजितजनतानिदाघाय। दलितोद्दामाघाय प्रणतिं कलयामि माघाय॥
MSS_9104 कविता वनिता कस्य न मोदाय सचेतसः। रस एव सदा तस्या नरीनर्तीव सर्वतः॥
MSS_9105 कवित्वं न शृणोत्येव कृपणः कीर्तिवर्जितः। नपुंसकः किं कुरुते पुरःस्थितमृगीदृशा॥
MSS_9106 कवित्वगानप्रियवादसत्या- न्यस्या विधाता व्यधिताधिकण्ठम्। रेखात्रयन्यासमिषादमीषां वासाय सोऽयं विबभाज सीमाः॥
MSS_9107 कवित्वप्रोद्गुम्फश्रवणकृतझम्पव्यतिकरं चिरं येषां स्वान्तं समजनि नितान्तं रसवशम्। अमीषां पीयूषापचितसुरयोषाधरपुटो- ल्लसन्माधुर्ये वा समुदयति किं वा रतिरपि॥
MSS_9108 कवित्वमारोग्यमतीव मेधा स्त्रीणां प्रियत्वं कनकस्य लाभः। सर्वेषु तथ्यं स्वजनेषु पूजा स्वर्गस्थितानां किल चिह्नमेतत्॥
MSS_9108A कवित्वशक्तिर्हि दिवोऽवतीर्णा भूमौ सुधासार इवार्यपुण्यात्। पुनर्ग्रहीतुं निजवस्तु देवाः समागतास्तत् कवयः समुत्काः॥
MSS_9109 कवित्वे वादित्वं कनककुसुमे सौरभगुणो धनित्वे दातृत्वं विषमतरुफले स्वादुरसता। कुलीने सौजन्यं मृगमदरसे रागरचना प्रभुत्वे विद्वत्त्वं परभृतमुखे मानुषवचः॥
MSS_9109A कविभावकृतं चिह्नम् अन्यत्रापि न दुष्यति। मुखमिष्टार्थसंसिद्धं किं हि न स्यात् कृतात्मनाम्॥
MSS_9110 कविभिर्नूपसेवासु चित्रालंकारहारिणी। वाणी वेश्येव लोभेन परोपकरणीकृता॥
MSS_9111 कविमतिरिव बहुलोहा सुघटितचक्रा प्रभातवेलेव। हरमूर्तिरिव हसन्ती भाति विधूमानलोपेता॥
MSS_9112 कविरनुहरति च्छायां पदमेकं पादमेकमर्धं वा। सकलप्रबन्धहर्त्रे साहसकर्त्रे नमस् तस्मै॥
MSS_9113 कविरमरः कविरचलः कविरभिनन्दश्च कालिदासश्च। अन्ये कवयः कपयश् चापलमात्रं पदं दधति॥
MSS_9114 कविरविमहोत्कर्षान् हर्षन् प्रपञ्चय पञ्चषान् स्खलसि रसने किं वा सर्वान् प्रवक्तुमनीश्वरे। गणयति यदप्येतान् धाता दिनावलिमालया तदपि भगवानेषामन्तं कदापि न विन्दति॥
MSS_9115 कविरहिताः कविलापा जायन्ते कण्ठशोषणायैव। संमुखगतः कविश्चेत् भवति कुलपितापि कविकुलपितैव॥
MSS_9116 कविरेव कवेर्वेत्ति काव्यकर्मणि कौशलम्। शेषाहिरेव जानाति भुवो भारस्य निश्चयम्॥
MSS_9116A कविर्भारद्वाजो जगदवधिजाग्रन्निजयशा रसश्रेणीमर्मव्यवहरणहेवाकरसिकः। यदीयानां वाचां रसिकहृदयोल्लासनविधा- वमन्दानन्दात्मा परिणयति सन्दर्भमहिमा॥
MSS_9117 कविवाक्यामृततीर्थ- स्नानैः पूता भृशं यशोदेहाः। येषां त एव भूपा जीवन्ति मृता वृथैवान्ये॥
MSS_9118 कविविद्यादुराधर्षो यो राक्षस इवापरः। दक्षिणस्थो लब्धवर्णो विख्यातः कविराक्षसः॥
MSS_9119 कविषु दधतमुत्कर्षं विस्फुरदनवद्यहृद्यवाग्वर्षम्। इह खलु खलप्रधर्षं श्रीहर्षं नौमि हर्षसंघर्षम्॥
MSS_9120 कविहृदयेष्वनसूया कस्तूरीकर्दमेष्वमालिन्यम्। अक्षारता पयोधा- ववनीपालेषु पाण्डित्यम्॥
MSS_9121 कवीनां च बुधानां च वदान्यानां च यो गुरुः। नानाशास्त्रचणप्रज्ञः शिवनाथः स नम्यते॥
MSS_9122 कवीनां महतां सूक्तैर् गूढार्थान्तरसूचिभिः। विध्यमानश्रुतेर्माभूद् दुर्जनस्य कथं व्यथा॥
MSS_9123 कवीनां मानसं नौमि तरन्ति प्रतिभाम्भसि। यत्र हंसवयांसीव भुवनानि चतुर्दश॥
MSS_9124 कवीनां संतापो भ्रमणमभितो दुर्गतिरिति त्रयाणांपञ्चत्वं रचयसि न तच् चित्रमधिकम्। चतुर्णां वेदानां व्यरचि नवता वीर भवता द्विषत्सेनालीनाभयुतमपि लक्षं त्वमकृथाः॥
MSS_9125 कवीनामगलद् दर्पो नूनं वासवदत्तया। शक्त्येव पाण्डुपुत्राणां गतया कर्णगोचरम्॥
MSS_9126 कवीन्दुं नौमि वाल्मीकिं यस्य रामायणीं कथाम्। चन्द्रिकामिव चिन्वन्ति चकोरा इव साधवः॥
MSS_9127 कवीन्द्राणामासन् प्रथमतरमेवाङ्गणभुवश् चलद्भृङ्गासङ्गाकुलकरिमदामोदमधुराः। अमी पश्चात् तेषामुपरि पतिता रुद्रनृपतेः कटाक्षाः क्षीरोदप्रसरदुरुवीचीसहचराः॥
MSS_9128 कवीश्वराणां वचसां विनोदैर् नन्दन्ति विद्यानिधयो न चान्ये। चन्द्रोपला एव करैः सुधांशोर् द्रवन्ति नान्या दृषदः कदाचित्॥
MSS_9129 कवेरभिप्रायमशब्दगोचरं स्फुरन्तमार्द्रेषु पदेषु केवलम्। वदद्भिरङ्गैः कृतरोमविक्रियैर् जनस्य तूष्णीं भवतोऽयमञ्जलिः॥
MSS_9130 कशाभिरिव हैमीभिर् विद्युद्भिरभिताडितम्। अन्तःस्तनितनिर्घोषं सवेदनमिवाम्बरम्॥
MSS_9131 कश्च प्रत्यक्षमुत्सृज्य संशयस्थमलक्षणम्। आयतिस्थं चरेद् धर्म क्षत्रबन्धुरनिश्चितम्॥
MSS_9132 कश्चिच् छस्त्रापातमूढोऽपवोढुर् लब्ध्वा भूयश्चेतनामाहवाय। व्यावर्तिष्ट क्रोशतः सख्युरुच्चैस् त्यक्तश्चात्मा का च लोकानुवृत्तिः॥
MSS_9133 कश्चित् कराभ्यामुपगूढनालम् आलोलपत्राभिहतद्विरेफम्। रजोभिरन्तःपरिवेषबन्धि लीलारविन्दं भ्रमयांचकार॥
MSS_9134 कश्चित् कष्टं किरति करकाजालमेकोऽतिमात्रं गर्जत्येव क्षिपति विषयं वैद्युतं वह्निमन्यः। सूते वातं जवनमपरस्तेन जानीहि तावत् किं व्यादत्से विहग वदनं तत्र तत्राम्बुवाहे॥
MSS_9135 कश्चित् कस्यचिदेव स्यात् सुहृद् विश्रम्भभाजनम्। पद्मं विकासयत्यर्कः संकोचयति कैरवम्॥
MSS_9136 कश्चित् कान्ताविरहगुरुणा स्वाधिकारात् प्रमत्तः शापेनास्तंगमितमहिमा वर्षभोग्येण भर्तुः। यक्षश्चक्रे जनकतनयास्नानपुण्योदकेषु स्निग्धच्छायातरुषु वसतिं रामगिर्याश्रमेषु॥
MSS_9137 कश्चित् क्रन्दति कालकर्कशकराकृष्टं विनष्टं हठाद् उत्कृष्टं तनयं विलोक्य पुरतः पुत्रेति हा हा क्वचित्। कश्चिन्नर्तकनर्तकीपरिवृतो नृत्यत्यहो कुत्रचिच् चित्रं संसृतिपद्धतिः प्रथयति प्रीतिं च कष्टं च नः॥
MSS_9138 कश्चित् तरति काष्ठेन सुगम्भीरां महानदीम्। स तारयति तत् काष्ठं स च काष्ठेन तार्यते॥
MSS_9139 कश्चित् तावत् त्वया दृष्टः श्रुतो वा शङ्कितोऽपि वा। क्षितौ वा यदि वा स्वर्गे यस्य मृत्युर् न विद्यते॥
MSS_9140 कश्चित् पण्यस्त्रीणां विभवोपचितान्यपुरुषयोजनया। विदधाति स्माराधन- मधनत्वमुपागतः कामी॥
MSS_9141 कश्चित् पान्थस् तृषार्तः पथि तपऋतौ गम्यमानोऽन्यपान्थं पप्रच्छानन्दलीनो वद पथिक कुतो जह्नुकन्याप्रवाहः। तेनासौ शीघ्रवाचा प्रचलितमनसा विप्रवर्येण चोचे सूच्यग्रे कूपषट्कं तदुपरि नगरी तत्र गङ्गाप्रवाहः॥
MSS_9142 कश्चित् पुमान् क्षिपति मां प्रति रूक्षवाक्यैः सोऽहं क्षमाभरणमेत्य मुदं प्रयामि। शोकं व्रजामि पुनरेवमयं तपस्वी चारित्रतः स्खलितवानिति मन्निमित्तम्॥
MSS_9143 कश्चिदाम्रवणं छित्त्वा पलाशांश्च निपिञ्चति। पुष्पं दृष्ट्वा फले गृध्नुः स शोचति फलागमे॥
MSS_9144 कश्चिदाश्रयसौन्दर्याद् धत्ते शोभामसज्जनः। प्रमदालोचनन्यस्तं मलीमसमिवाञ्जनम्॥
MSS_9145 कश्चिद् दैवेन सौमित्रे योद्धुमुत्सहते पुमान्। यस्य न ग्रहणं किंचित् कर्मणोऽन्यत्र दृश्यते॥
MSS_9146 कश्चिद् दैवेन सौमित्रै योद्धुमुत्सहते सह। यस्येह विग्रहोपायो न कथंचन विद्यते॥
MSS_9147 कश्चिद् द्विषत्खड्गहृतोत्तमाङ्गः सद्यो विमानप्रभुतामुपेत्य। वामाङ्गसंसक्तसुराङ्गनः स्वं नृत्यत्कबन्धं समरे ददर्श॥
MSS_9148 कश्चिद् यथाभागमवस्थितेऽपि स्वसंनिवेशाद् व्यतिलङ्घिनीव। वज्रांशुगर्बाङ्गुलिरन्ध्रमेकं व्यापारयामास करं किरीटे॥
MSS_9149 कश्चिद् वाचं रचयितुमलं श्रोतुमेवापरस् ताम् कल्याणी ते मतिरुभयतो विस्मयं नस् तनोति। न ह्येकस्मिन्नतिशयवतां संनिपातो गुणानाम् एकः सूते कनकमुपलस् तत्परीक्षाक्षमोऽन्यः॥
MSS_9150 कश्चिन् नवं पल्लवमाददाति कश्चित् प्रसूनानि फलानि कश्चित्। परं करालेऽस्य निदाघकाले मूले न दाता सलिलस्य कश्चित्॥
MSS_9151 कश्चिन् मालासमं मित्रं कश्चिन् मित्रं तुलासमम्। कश्चिन् मेरुसमं मित्रं कश्चिन् मित्रं महीसमम्॥
MSS_9152 कश्चिन्मूर्च्छामेत्य गाढप्रहारः सिक्तः शीतैः शीकरैर्वारणस्य। उच्छश्वास प्रस्थिता तं जिघृक्षुर् व्यर्थाकूता नाकनारी मुमूर्च्छ॥
MSS_9153 कश् चुम्बति कुलपुरुषो वेश्याधरपल्लवं मनोज्ञमपि। चारभटचौरचेटक- नटविटनिष्ठीवनशरावम्॥
MSS_9154 कश्मीरान् गन्तुकामस्य मीरशाहाख्यभूपतेः। शाहाबुद्दीनभूमीन्द्रः प्राहिणोदिति लेखकम्॥
MSS_9155 किमेवमविशङ्कितः शिशुकुरङ्ग लोलक्रमं परिक्रमितुमीहसे विरम नैव शून्यं वनम्। स्थितोऽत्र गजयूथनाथमथनोच्छलच्छोणितच्- छटापटलभासुरोत्कटसटाभरः केसरी॥
MSS_9155A कषायकलुषो जीवो रागरञ्जितमानसः। चतुर्गतिभवाम्भोधौ भिन्ननौरिव सीदति॥
MSS_9155B कषायपशुभिर्दुष्टैर्धर्मकामार्थनाश कैः। शममन्त्रहतैर्यज्ञं विधेहि विहितं बुधैः॥
MSS_9156 कषायमुक्तं कथितं चरित्रं कषायवृद्धावुपघातमेति। यदा कषायः शममेति पुंसस् तदा चरित्रं पुनरेति पूतम्॥
MSS_9156A कषायरागवचनं वीतरागोऽधरस्तव। विहारः कण्ठदेशश्च दूति प्रव्रजितासि किम्॥
MSS_9156B कषायविजये सौख्यम् इन्द्रियाणां च निग्रहे। जायते परमोत्कृष्टम् आत्मनो भवभेदि यत्॥
MSS_9156C कषायविषयार्तानां देहिनां नास्ति निर्वूतिः। तेषां च विरमे सौख्यं जायते परमाद्भुतम्॥
MSS_9156D कषायविषयाहारत्यागो यत्र विधीयते। उपवासः स विज्ञेयः शेषं लङ्घनकं विदुः॥
MSS_9157 कषायसङ्गौ सहते न वृत्तं समार्द्रचक्षुर्न दिनं च रेणुम्। कषायसङ्गौ विधुनन्ति तेन चारित्रवन्तो मुनयः सदापि॥
MSS_9157A कषायान् शत्रुवत् पश्येद् विषयान् विषवत् तथा। मोहं च परमं व्याधिम् एवमूचुर्विचक्षणाः॥
MSS_9157B कषाया विषया योगाः प्रमादाविरती तथा। मिथ्यात्वमार्तरौद्रे चेत्य् अशुभं प्रति हेतवः॥
MSS_9157C कषायास्तन्निहन्तव्यास् तथा तत्सहचारिणः। नोकषायाः शिवद्धारा गलीभूता मुमुक्षुभिः॥
MSS_9158 कषायैरुपवासैश्च कृतामुल्लाघतां नृणाम्। निजौषधकृतां वैद्यो निवेद्य हरते धनम्॥
MSS_9159 कष्टं कर्मेति दुर्मेधाः कर्तव्याद् विनिवर्तते। न साहसमनारभ्य श्रेयः समुपलभ्यते॥
MSS_9160 कष्टं खलु मूर्खत्वं कष्टं खलु यौवने च दारिद्र्यम्। कष्टादपि कष्टतरं परगृहवासः प्रवासश्च॥
MSS_9161 कष्टं च खलु मूर्खत्वं कष्टं च खलु यौवनम्। कष्टात् कष्टतरं चैव परगेहनिवासनम्॥
MSS_9162 कष्टं जीवति गणको गणिका कथकश्च सेवको वैद्यः। दिवसे दिवसे मरणं परजनमनरञ्जनी वृत्तिः॥
MSS_9163 कष्टं नैव परिस्थिते समुदियात् कार्येषु नो जातुचित् संजायेत न चापि तद्व्यतिकराद् बाह्यादकिंचित्करात्। कस्माच्चित् खलु भावतोऽन्तरभवात् त्वस्माकमुत्पद्यते प्राणस्यैव विशेषतोऽन्तरशयाद् भावात् समुज्जृम्भते॥
MSS_9164 कष्टं वने निवसतोऽत्र सदा नरस्य नो केवलं निजतनुप्रभवं भवेच् च। दैवं च पित्र्यमखिलं न विभाति कृत्यं तस्माद् गृहे निवसतात्महितं प्रचिन्त्यम्॥
MSS_9165 कष्टं साहसकारिणि तव नयनार्धेन सोऽध्वनि स्पृष्टः। उपवीतादपि विदितो न द्विजदेहस् तपस्वी ते॥
MSS_9166 कष्टं हृदि ज्वलति शोकमयो ममाग्निस् ते चक्षुषी च विरहज्वरजागरुके। एतन्मनो भ्रमति विष्वगसूंस् तथापि त्वं पश्यतोहर इव स्मर हर्तुकामः॥
MSS_9167 कष्टा वृत्तिः पराधीना कष्टो वासो निराश्रयः। निर्धनो व्यवसायश्च सर्वकष्टा दरिद्रता॥
MSS_9168 कष्टा वेधव्यथा कष्टो नित्यं च वहनक्लमः। श्रवणानामलंकारः कपोलस्य तु कुण्डलम्॥
MSS_9169 कष्टे नोपार्जितं वित्तं हेलया क्वापि निर्गतम्। किं करोमि क्व गच्छामि निर्भाग्योऽहं भुवस्तले॥
MSS_9170 कष्टो जनः कुलधनैरनुरञ्जनीयस् तन्नो यदुक्तमशिवं न हि तत् क्षमं ते। नैसर्गिकी सुरभिणः कुसुमस्य सिद्धा मूर्ध्नि स्थितिर्न चरणैरवताडनानि॥
MSS_9170A कष्टोपार्जितमत्र वित्तम्खिलं द्यूते मया योजितं विद्या कष्टतरं गुरोरधिगता व्यापारिता कुस्तुतौ। पारम्पर्यसमागता च विनयो वामेक्षणायां कृतः सत्पात्रे किमहं करोमि विवशः कालेऽद्य नेदीयसि॥
MSS_9171 कस्तस्य जीवितार्थः सति विभवे कश्च तस्य पुरुषार्थः। योऽर्थिनमभिमुखमागतम् अनभिमुखः सन् विसर्जयति॥
MSS_9172 कस्तां निन्दति लुम्पति कः स्मरफलकस्य बर्णकं मुग्धः। को भवति रत्नकण्टकम् अमृते कस्यारुचिरुदेति॥
MSS_9173 कस्तावद् बलिकर्णभार्गवमहादानप्रमाणस्तवः कश्चासौ कुरुपाण्डपाण्डुरयशः प्रस्तावनाविस्तरः। यावद् वर्षति वीरसिंहतनयो वृष्टीरिमाः काञ्चनीर् धाराः प्रावृषि तावदञ्जनरुचिर्धारा न धाराधरः॥
MSS_9174 कस्तूरिकां तृणभुजामटवीमृगाणां निक्षिप्य नाभिषु चकार च तान् वधार्हान्। मूढो विधिः सकलदुर्जनलोलजिह्वा- मूले स्म निक्षिपति चेत् सकलोपकारः॥
MSS_9175 कस्तूरिकां हरिण मुञ्च वनोपकण्ठं मा सौरभेण ककुभः सुरभीकुरुष्व। आस्तां यशो ननु किरातशराभिघातात् त्रातापि हन्त भविता भवतो दुरापः॥
MSS_9176 कस्तूरिकाचन्दनकुङ्कुमानि सौभाग्यचिह्नानि विलासिनीनाम्। प्रयागमृत्स्नातिलकक्रियैव सौभाग्यचिह्नं विधवाललाटे॥
MSS_9177 कस्तूरिकातिलकमालि विधाय सायं स्मेरानना सपदि शीलय सौधमौलिम्। प्रौढिं भजन्तु कुमुदानि मुदामुदाराम् उल्लासयन्तु परितो हरितो मुखानि॥
MSS_9177A कस्तूरिकादिक्रयविक्रयाङ्गां यदृच्छया यद्विपणिं गतानाम्। सौरभ्यमङ्गेषु समग्रलग्नम् न हीयते पञ्चषमप्यहानि॥
MSS_9178 कस्तूरिकामृगाणाम् अण्डाद् गन्धगुणमखिलमादाय। यदि पुनरहं विधिः स्यां खलजिह्वायां निवेशयिष्यामि॥
MSS_9179 कस्तूरी जायते कस्मात् को हन्ति करिणां शतम्। किं कुर्यात् कातरो युद्धे मृगात् सिंहः पलायनम्॥
MSS_9180 कस्तूरीति, किमङ्ग, सांपरिमलद्रव्यं किमप्यामरं पेया किं, न हि, कीदृशी, मृगदृशां शृङ्गारलीलास्पदम्। धार्या कुत्र, कुचस्थलीषु, कुचयोः स्थौल्यं ततो हीयते क्लिष्टः क्लिश्यति पक्वणैश्च बहुशः कस्तूरिकाविक्रयी॥
MSS_9181 कस्तूरीतिलकं तस्या जनयति शोभां भ्रुवोरन्तः। कोदण्डमध्यलग्नं फलमिव पञ्चेषुबाणस्य॥
MSS_9182 कस्तूरीतिलकं बाले भाले मा कुरु मा कुरु। अद्य साम्यं भजामीति जृम्भते शशलाञ्छनः॥
MSS_9183 कस्तूरीतिलकं बाले भाले मा कुरु मा कुरु। कलङ्कशङ्कया राहुर् ग्रसिष्यति तवाननम्॥
MSS_9184 कस्तूरीतिलकं ललाटफलके वक्षःस्थले कौस्तुभं नासाग्रे नवमौक्तिकं करतले वेणुं करे कङ्कणम्। सर्वाङ्गे हरिचन्दनं च कलयन् कण्ठे च मुक्तावलिं गोपस्त्रीपरिवेष्टतो विजयते गोपालचूडामणिः॥
MSS_9185 कस्तूरीतिलकं ललाटरचितं नासामणिं निस्तलं वक्त्रं कुञ्चितकेशपाशमनिशं दृष्टिं निसृष्टां पुरः। पुंसां मानसमत्स्यबन्धनविधौ धत्सेऽत्र वत्से स्वयं जम्बूवज्जलबिन्दुवज्जलजवज्जम्बालवज्जालवत्॥
MSS_9186 कस्तूरीतिलकन्ति भालफलके देव्या मुखाम्भोरुहे रोलम्बन्ति तमालबालमुकुलोत्तंसन्ति मौलिं प्रति। याः कर्णे विकचोत्पलन्ति कुचयोरङ्के च कालागुरु- स्थासन्ति प्रथयन्तु तास् तव शिवं श्रीकण्ठकण्ठत्विषः॥
MSS_9187 कस्तूरीयन्ति भाले तदनु नयनयोः कज्जलीयन्ति कर्ण- प्रान्ते नीलोत्पलीयन्त्युरसि मरकतालंकृतीयन्ति देव्याः। रोमालीयन्ति नाभेरुपरि हरिमणीमेखलीयन्ति मध्ये कल्याणं कुर्युरेते त्रिजगति पुरजित्कण्ठभासां विलासाः॥
MSS_9188 कस्तूरीवरपत्रभङ्गनिकरो भ्रष्टो न गण्डस्थले नो लुप्तं सखि चन्दनं स्तनतटे धौतं न नेत्राञ्जनम्। रागो न स्खलितस् तवाधरपुटे ताम्बूलसंवर्धितः किं रुष्टासि गजेन्द्रमत्तगमने किं वा शिशुस् ते पतिः॥
MSS_9189 कस्तूरी सितिमानमागतवती शौक्ल्यं गताः कुन्तला नीलं चोलमभूत् सितं धवलिमा जातो मणीनां गणे। ध्वान्तं शान्तमभूत् समं नरपते त्वत्कीर्तिचन्द्रोदये त्रैलोक्येङ्प्यभिसारसाहसरसः शान्तः कुरङ्गीदृशाम्॥
MSS_9189A कस्तूर्या तत्कपोलद्वयभुवि मकरीनिर्मितौ प्रस्तुतायां निर्मित्सूनां स्ववक्षस्यतिपरिचयनात् त्वत्प्रशस्तीरुपांशु। वीर श्रीसिंहभूप त्वदहितकुभुजां राज्यलक्ष्मीसपत्नी- मानव्याजेन लज्जां सपदि विदधते स्वावरोधे प्रगल्भाः॥
MSS_9190 कस् ते शशाङ्क मोहः सुधाकरोऽहं न कोऽपि मद्भिन्नः। किं ननु पश्यसि निजभा- जयि वनिताया मुखं मूढ॥
MSS_9191 कस् ते शौर्यमदो योद्धुं त्वय्येकं सप्तिमास्थिते। सप्तसप्तिसमारुढा भवन्ति परिपन्थिनः॥
MSS_9192 कस् त्वं, कृष्णमवेहि मां किमिह ते, मन्मन्दिराशङ्कया युक्तं तन्नवनीतभाजनपुटे न्यस्तः किमर्थं करः। कर्तुं तत्र पिपीलिकापनयनं, सुप्ताः किमुद्बोधिता बाला, वत्सगतिं विवेक्तुमिति संजल्पन् हरिः पातु वः॥
MSS_9193 कस् त्वं, कोऽपि, कुतोऽसि, रत्नवसतेस्तीरादहं नीरधेर्, लब्धं किंचन, गर्जितैर्बधिरता दृग्व्याहतिः सैकतैः। मा खेदं कुरु तादृगौर्वदहनज्वालावलीदुःसहं क्षारोदं यदुपास्य जीवसि सखे श्लाघ्यं न तन् मन्यसे॥
MSS_9194 कस् त्वं कोऽहं कुत आयातः का मे जननी को मे तातः। इति परिभावय सर्वमसारं सर्वं त्यक्वा स्वप्नविचारम्॥
MSS_9195 कस् त्वं, तासु यदृच्छया, कितव यास्तिष्ठन्ति गोपाङ्गनाः प्रेमाणं न विदन्ति यास्, तव हरे किं तासु ते कैतवम्। एषा हन्त हताशया यदभवं त्वय्येकताना परं तेनास्याः प्रणयोऽधुना खलु मम प्राणैः समं यास्यति॥
MSS_9196 कस् त्वं, पीतांबरोऽहं, किमु वदसि मृषा चांबरं केन पीतं मुग्धे कंसस्य शत्रुः, शिव शिव सालिलं सस्यवैरि क्व दृष्टम्। मल्लास्यध्वंसनोऽहं किमिति निजमहो लास्यमध्वंसि चेति व्याहारैर्वल्लवीनां निशि भवतु मुदेऽनुत्तरः श्रीपतिर्वः॥
MSS_9197 कस् त्वं ब्रह्म, न्नपूर्वः, क्व च तव वसति, र्याखिला ब्रह्मसृष्टिः कस् ते नाथो, ह्यनाथः, क्व च तव जनको, नैव तातं स्मरामि किं तेऽभीष्टं ददामि, त्रिपदपरिमिता भूमि, रल्पं किमेतत् त्रैलोक्यं, भावगर्भं बलिमिदमवदद् वामनो वः स पायात्॥
MSS_9198 कस् त्वं ब्रह्मन्न्, अपूर्वस्, त्वदनुचरजनो, नास्त्यनाथोऽहमेकः, किं दद्यामीप्सितं ते, त्रिपदविहरणस्थानमेतत्, कियत्ते। त्रैलोक्यं तद् द्विजातेर्मम शमनिरतस्येति सम्मूढभावा विष्णोर्वाचः सुरारौ कृतकपटपदन्यासमुग्धाः पुनन्तु॥
MSS_9199 कस्त्वं भद्र, खलेश्वरोऽहम्, इह किं घोरे वने स्थीयते, शार्दूलादिभिरेव हिंस्रपशुभिः भोज्योऽहमित्याशया। कस्मात् कष्टमिदं त्वया व्यवसितं, मद्देहमाम्साशिनः प्रत्युत्पन्ननृमांसभक्षणधियस्ते घ्नन्तु सर्वान्नरान्॥
MSS_9200 कस् त्वं भोः, कथयामि दैवहतकं मां विद्धि शाखोटकं वैराग्यादिव वक्षि, साधु विदितं, कस्मादिदं, कथ्यते। वामेनात्र वटस्तमध्वगजनः सर्वात्मना सेवते न च्छायापि परोपकारकरणे मार्गस्थितस्यापि मे॥
MSS_9201 कस् त्वं भोः, कविरस्मि, तत् किमु सखे क्षीणोऽस्य, नाहारतो धिग् देशं गुणिनोऽपि, दुर्मतिरियं देशं न मामेव धिक्। पाकार्थी क्षुधितो यदैव विदधे पाकाय दुद्धिं तदा विन्ध्ये नेन्धनमम्बुधौ न सलिलं नान्नं धरित्रीतले॥
MSS_9202 कस् त्वं भो निशि, केशवः, शिरसिजैः किं नाम गर्वायसे भद्रे शौरिरहं, गुणैः र्पितृगतैः पुत्रस्य किं स्यादिह। चक्री चन्द्रमुखि, प्रयच्छसि न मे कुण्डीं घटीं देहिनीम् इत्थं गोपवधूहृतोत्तरतया दुःस्थो हरिः पातु वः॥
MSS_9203 कस् त्वं लोहितलोचनास्यचरणो, हंसः, कुतो मानसात् किं तत्रास्ति, सुवर्णपङ्कजवनान्यम्भः सुधासन्निभम्। रत्नानां निचयाः प्रवालमणयो वैडूर्यरोहाः क्वचिच्, अम्बूका अपि सन्ति, नेति च बकैराकर्ण्य हीहीकृतम्॥
MSS_9204 कस् त्वं वानर, रामराजभवने लेखार्थसंवाहको, यातः कुत्र पुरागतः स हनुमान् निर्दग्धलङ्कापुरः। वद्धो राक्षससूनुनेति कपिभिः संताडितस् तर्जितः स व्रीडात्तपराभवो वनमृगः कुत्रेति न ज्ञायते॥
MSS_9204A कस् त्वं, शूली, प्रविश भिषजां वेश्म, वैद्यं न जाने, स्थाणुर्बाले, न वदति तरु-र्नीलकण्ठः प्रमुग्धे। केकामेकां वद त्वं, पशुपतिरबले, नैव दृष्टे विषाणे इत्येवं शैलकन्याप्रतिवचनजडः पातु वः पार्वतीशः॥
MSS_9205 कस् त्वं शूली, मृगय भिषजं नीलकण्ठः प्रियेऽहं केकामेकां वद, पशुपति,-र्नैवदृश्ये विषाणे। मुग्धें स्थाणुः, स चरति कथं, जीवितेशः शिवाया गच्छाटव्यामिति हतवचाः पातु वश्चन्द्रचूडः॥
MSS_9206 कस्मात् कस्मिन् समुत्पन्ने सरागं भुवनत्रयम्। अत्रादौ कथितं श्लोके यो जानाति स पण्डितः॥
MSS_9207 कस्मात् कोऽहं किमपि च भवान् कोऽयमत्र प्रपञ्चः स्वं स्वं वेद्यं गगनसदृशं पूर्णतत्त्वप्रकाशम्। आनन्दाख्यं समरसघने बाह्यमन्तर्विहीने निस्त्रैगुण्ये पथि विचरतः को विधिः को निषेधः॥
MSS_9208 कस्मात् तन्वि तनूनि सम्प्रति समान्यङ्गानि जातानि ते कस्मात् कोकनदप्रभं मुखमिदं जातं हि चन्द्रोपमम्। एवं पृच्छति वल्लभेऽम्बुजमुखि प्रोष्यस्वभावादिति व्यावृत्याथ तया सगद्गदरवं मुक्तश्च बाष्पोत्करः॥
MSS_9209 कस्मात् त्वं क्व नु दृश्यते सुखमुखं क्वास्तेऽन्धकारः परं क्व स्त्रीषु स्मरधूमकेतुरुदितेओ दृष्टा युवानः क्व ते। गन्ता क्व क्व च पञ्चमः क्व णसकृत् क्वात्संकुरो निद्गतः क्वानन्दैकरसोदयः क्व नु सती कैवाध्वगस् तत्कथा॥
MSS_9210 कस्मात् त्वं, तातगेहाद्, अपरमभिनवा ब्रूहि का तत्र वार्ता, देव्या देवो जितः, किं वृषडमरुचिताभस्मभोगीन्द्रचन्द्रान्। इत्येवं बर्हिनाथे कथयति सहसा भर्तूभिक्षाविभूषा- वैगुण्योद्वेगजन्मा जगदवतु चिरं हारवो भृङ्गरीटेः॥
MSS_9211 कस्मात् त्वं दुर्बलासीति सख्यस् तां परिपृच्छति। त्वयि संनिहिते तासु दद्यात् कथय सोत्तरम्॥
MSS_9212 कस्मात् त्वं, भवदालयाद्, वद सखे क्षेमं, तवानुग्रहाद्, दृष्टा मे सुभगा, न तेऽस्ति सुभगा दृष्टा भवद्गेहिनी। स्वर्भानुं विषमेक्षणं विषधरं काकं वराकी गृहे चन्द्रानङ्गसमीरकोकिलभयाद् व्यग्रा लिखन्ती मुहुः॥
MSS_9213 कस्मात् त्वं हि विखिद्यसे कतिपयैरेव प्रिये वासरैर् आयाता वयमेहि धेहि पुरतः प्रास्थानिकं मङ्गलम्। एवं वादिनि वल्लभे दयितया निःश्वस्य पाणौ कृती मङ्गल्यः कलशो विलोचनपयोधाराभिरापूरितः॥
MSS_9214 कस्मात् पार्वति निष्ठुरासि, सहजः शैलोद्भवानामयं निःस्नेहासि कथं, न भस्मपुरुषः स्नेहं विभर्ति क्वचित्। कोपस् ते मयि निष्फलः प्रियतमे, स्थाणौ फलं किं भवेद् इत्थं निर्वचनीकृतो गिरिजया शंभुश्चिरं पातु वः॥
MSS_9215 कस्मात् संल्किश्यते विद्वान् व्यर्थयार्थेहयासकृत्। कस्यचिन् मायया नूनं लोकोऽयं सुविमोहितः॥
MSS_9216 कस्मात् सत्यवतीसुतेन मुनिना नोक्तं भविष्यत्कथा- मध्ये रूपमनादिमध्यनिधनस्येहं हरेर्मानुषम्। इत्थं व्युत्थितविश्वकण्टकचमूनिर्मूलनव्यापृतं संग्रामाम्बरसूर्यमम्बरचरास्त्वां वीक्ष्य संशेरते॥
MSS_9217 कस्मादद्य न भूषितं वपुरिदं सद्भूषणैः काञ्चनैः कस्मादच्छतराणि नाद्य वसनान्यङ्गीकृतानि त्वया। उक्ता सेति मया मनोज्ञ विजने बाला विशालाक्ष मा क्षिप्रं रोदनमेकमेव विदधे प्रत्युत्तरं नो ददौ॥
MSS_9218 कस्मादिदं नयनमस्तमिताञ्जनश्रि विश्रान्तपत्ररचनौ च कुतः कपोलौ। शृङ्गारवारिरुहकाननराजहंसि कस्मात् कृशासि विरसासि मलीमसासि॥
MSS_9219 कस्मादिन्दुरसौ धिनोति जगतीं पीयूषगर्भैः करैः कस्माद् वा जलधारयैव धरणिं धाराधरः सिञ्चति। भ्रामं भ्राममयं च नन्दयति वा कस्मात् त्रिलोकीं रविः साधूनां हि परोपकारकरणे नोपाध्यपेक्षं मनः॥
MSS_9220 कस्माद् दूति श्वसिषि निभृतं, सत्वरावर्तनेन भ्रष्टो रागः किमधरदले, प्रार्थनाभिस्त्वदर्थम्। स्रस्ता चेयं किमलकततिस्, तत्पदालुण्ठनेन वासस् तस्य त्वयि वद कथं, प्रत्ययार्थं तवैव॥
MSS_9221 कस्माद् भग्नाः सुमुखि वलया, मार्गपातान्निशायां किं ते वक्त्रं विगतरचनं, क्षालितं धूलिपूर्णम्। ओष्ठे रागः किमपि गलित, स्त्वद्व्यथोच्छ्वासवातैस् तद्वासः किं, हृतमिति मया वस्त्रलोभात् किलेति॥
MSS_9222 कस्माद् भयमिह मरणाद् अन्धादपि को विशिष्यते रागी। कः शूरो यो ललना- लोचनबाणैर्न विव्यथितः॥
MSS_9223 कस्मिञ्छेते मुरारिः क्व न खलु वसतिर्वायसी को निषेधः स्त्रीणां रागस् तु कस्मिन् क्व नु खलु सितिमा शैरिसंबोधनं किम्। संबुद्धिः काऽहिमांशोर्विधिहरवयसां चापि संबुद्धयः का ब्रूते लुब्धः कथं वा कुरुकुलहननं केन तत् केशवेन॥
MSS_9224 कस्मान् म्लायसि मालतीव मृदितेत्यालीजने पृच्छति व्यक्तं नोदितमार्तयापि विरहे शालीनया बालया। अक्ष्णोर्बाष्पचयं निगृह्य कथमप्यालोकितः केवलं किंचित्कुड्मलकोटिभिन्नशिखरश्चूतद्रुमः प्राङ्गणे॥
MSS_9225 कस्मिन् कर्मणि सामर्थ्यम् अस्य नोत्तपतेतराम्। अयं साधुचरस् तस्माद् अञ्जलिर्बध्यतामिह॥
MSS_9226 कस्मिन्नपि मते सत्ये हताः सर्वमतत्यजः। तद्दृष्ट्या व्यर्थतामात्रम् अनर्थस्तु न धर्मजः॥
MSS_9227 कस्मिन् वसन्ति वद मीनगणा विकल्पं किं वापदं वदति किं कुरुते विवस्वान्। विद्युल्लतावलयवान् पथिकाङ्गनानाम् उद्वेजको भवति कः खलु वारिवाहः॥
MSS_9228 कस्मिन् स्वपिति कंसारिः कावृत्तिरधमा नृणाम्। किं ब्रूते पितरं बालः किं दृष्ट्वा रमते मनः॥
MSS_9229 कस्मै किं कथनीयं कस्य मनःप्रत्ययो भवति। रमयति गोपवधूटी कुञ्जकुटीरे परं ब्रह्म॥
MSS_9230 कस्मैचित् कपटाय कैटभरिपूरःपीठदीर्घालयां देवि त्वामभिवाद्य कुप्यसि न चेत् तत् किंचिदाचक्ष्महे। यत् ते मन्दिरमम्बुजन्म किमिदं विद्यागृहं यच् च ते नीचान्नीचतरोपसर्पणमपामेतत् किमाचार्यकम्॥
MSS_9230A कस्मैचित् प्रतिपाद्य विक्रमजितां विप्राय विश्वंभराम् अब्धौ वैभवलब्धवासरसिकः क्षेमाय रामोऽस्तु वः। श्लाघन्ते रणसीम्नि यस्य चरितं कालाग्निकूलंकष- ज्वालोद्गारिकुठारकुक्षिनिहितक्ष्मापालचक्रा न् जनान्॥
MSS_9231 कस्मैचिद् द्विजबन्धवे कियदपि क्षीरं पुरा नाथते दत्तो येन दयारसैकवपुषा दुग्धोद एवार्णवः। श्रीश्रीवल्लभकल्पपादपसुधाचिन्तामणीब् हिः समं स स्वामी मम दैवतं तदितरो नाम्नापि नाम्नायते॥
MSS_9232 कस्मै नमः सुरैरपि सुतरां क्रियते दयाप्रधानाय। कस्मादुद्विजितव्यं संसारारण्यतः सुधिया॥
MSS_9233 कस्मै यच्छति सज्जनो बहुधनं सृष्टं क्षगत् केन वा शम्भोर्भानि च को गले युवतिभिर्वेण्यां च का धार्यते। गौरीशः कमताडयच्चरणतः का रक्षिता राक्षसैर् आरोहादवरोहतः कलयतामेकं द्वयोरुत्तरम्॥
MSS_9234 कस्मै हन्त फलाय सज्जन गुणग्रामार्जने सज्जसि स्वात्मोपस्करणाय चेन् मम वचः पथ्यं समाकर्णय। ये भावा हृदयं हरन्ति नितरां शोभाभरैः संभृतास् तैरेवास्य कलेः कलेवरपुषो दैनंदिनं वर्तनम्॥
MSS_9235 कस्य करान्न स्खलिता नीरनिधिक्लेदपिच्छिला लक्ष्मीः। भृगुचरणधूलिपरुषे हृदि परिबद्धा हरेः स्थिरेयमभूत्॥
MSS_9236 कस्यचिज् जायते जन्तोः पादाघातस् तवाध्वनि। पदभङ्गव्यथा शम्भो जृम्भते जम्भवैरिणः॥
MSS_9237 कस्यचित् किमपि नो हरणीयं मर्मवाक्यमपि नोच्चरणीयम्। श्रीपतेः पदयुगं स्मरणीयं लीलया भवजलं तरणीयम्॥
MSS_9238 कस्यचित् समदनं मदनीय- प्रेयसीवदनपानपरस्य। स्वादितः सकृदिवासव एव प्रत्युत क्षणविदंशपदेऽभूत्॥
MSS_9239 कस्यचिन्न हि दुर्बुद्धेश् छन्दतो जायते मतिः। यादृशं कुरुते कर्म तादृशं फलमश्नुते॥
MSS_9240 कस्य तृषं न क्षपयसि पिबति न कस्तव पयः प्रविश्यान्तः। यदि सन्मार्गसरोवर नक्री न क्रोडमधिवसति॥
MSS_9241 कस्य दोषः कुले नास्ति व्याधिना को न पीडितः। व्यसनं केन न प्राप्तं कस्य सौख्यं निरन्तरम्॥
MSS_9242 कस्य न दयितं वित्तं चित्तं ह्रियते न कस्य वित्तेन। किं तु यशोधनलुब्धा वाञ्छन्ति न दुष्कृतैरर्थान्॥
MSS_9243 कस्य न प्रतिहतं बत चक्षुर् ध्वान्तसन्ततिभिरड्डमराभिः। केवलं मनसिजप्रतिहतानां नावधूतमभिसारवधूनाम्॥
MSS_9244 कस्य न वाहनयोग्या मुग्धधियस् तुच्छसाधने लग्नाः। प्रीततया प्रशमरुचश् चपलासु स्त्रीषु येऽदान्ताः॥
MSS_9245 कस्य नो कुरुते मुग्धे पिपासाकुलितं मनः। अयं ते विद्रुमच्छायो मरुमार्ग इवाधरः॥
MSS_9246 कस्य मरौ दुरधिगमः कमले कः कथय विरचितावासः। कैस्तुष्यति चामुण्डा रिपवस्ते वद कुतो भ्रष्टाः॥
MSS_9247 कस्य माता कस्य पिता कस्य बन्धुर्महामुने। विभ्रमश् च स्मृतिभ्रंशात् तेन मुह्यन्ति जन्तवः॥
MSS_9248 कस्य माता पिता कस्य कस्य भार्या सुतोऽपि वा। जातौ जातौ हि जीवानां भविष्यन्त्यपरेऽपरे॥
MSS_9248A कस्य वक्तव्यता नास्ति सोपायं को न जीवति। व्यसनं केन न प्राप्तं कस्य सौख्यं निरन्तरम्॥
MSS_9249 कस्य वशे प्राणिगणः सत्यप्रियभाषिणो विनीतस्य। क्व स्थातव्यं न्याय्ये पथि दृष्टादृष्टलाभाय॥
MSS_9249A कस्य स्यान्न स्खलितं पूर्णाः सर्वे मनोरथाः कस्य। कस्येह सुखं नित्यं दैवेन न खण्डितः को वा॥
MSS_9250 कस्य स्वर्गश्रियो वश्याः कस्य चैन्द्रं पदं भुवि। कं देवा बहु मन्यन्ते सङ्ग्रामे मरणादृते॥
MSS_9251 सङ्ग्रामे मरणं पुण्यं गयायां मरणे तथा। गङ्गायां मरणे मोक्षः सङ्ग्रामे मरणं सुखम्॥
MSS_9252 यदि वस्तुं मनः पुंसां स्वर्गस्त्रीभिः समं चिरात्। अपरां सुखितां कृत्वा सङ्ग्रामे म्रियतां तदा॥
MSS_9253 कस्यांचिद् वाचि कैश्चिन्ननु यदि विहितं दूषणं दुर्दुरूढैश् छिन्नं किं नस्तदा स्यात् प्रथितगुणवतां काव्यकोटीश्वराणाम्। वाहाश्चेद् गन्धवाहाधिकविहितजवाः पञ्चषाश्चान्धखंजाः का हानिः शेरशाहक्षितिपकुलमणेरश्वकोटीश्वरस्य॥
MSS_9254 कस्याख्याय व्यतिकरमिमं मुक्तदुःखो भवेयं को जानीते निभृतमुभयोरावयोः स्नेहसारम्। जानात्येकं शशधरमुखि प्रेमतत्त्वं मनो मे त्वामेवैतच्चिरमनुगतं तत् प्रिये किं करोमि॥
MSS_9255 ... ... ... ... कस्यात्यन्तं सुखमुपनतं दुःखमेकान्ततो वा। नीचैर् गच्छत्युपरि च दशा चक्रनेमिक्रमेण॥
MSS_9256 कस्यादेशात् क्षपयति तमः सप्तसप्तिः प्रजानां छायाहेतोः पथि विटपिनामञ्जलिः केन बद्धः। अभ्यर्थ्यन्ते नवजलमुचः केन वा वृष्टिहेतोर् जात्यैवैते परहितविधी साधवो बद्धकाङ्क्षाः॥
MSS_9257 कस्या नाम किमत्र नास्ति विदितं यद् वीक्ष्यमाणोऽप्ययं लोको मूक इवास्ति मां प्रति पुनः सर्वो जनस् तप्यते। शक्यं दर्शयितुं न पूगफलवत् कृत्वा द्विधेदं वपुर् यत् सत्यं सखि वीक्षितः खलु मया नूनं चतुर्थ्याः शशी॥
MSS_9258 कस्यानित्येष्वनित्यस्य स्नेहो भवितुमर्हति। येन जन्मसहस्राणि द्रष्टव्यो न पुनः प्रियः॥
MSS_9259 कस्यानिमेषवितते नयने दिवौको- लोकादृते जगति ते अपि वै गृहीत्वा। पिण्डे प्रसारितमुखेन तिमे किमेतद् दृष्टं न बालिश विशद्बडिशं त्वयान्तः॥
MSS_9260 कस्यापि कोऽपि कुरुते न सुखं दुःखं न दैवमपहाय। विदधाति वृथा गर्वं खलोऽहमहितस्य हन्तेति॥
MSS_9261 कस्यापि कोऽप्यतिशयोऽस्ति स तेन लोके ख्यातिं प्रयाति न हि सर्वविदस् तु सर्वे। किं केतकी फलति किं पनसः सुपुष्पः किं नागवल्ल्यपि च पुष्पफलैरुपेता॥
MSS_9261A कस्यापि चाग्रतो नैव प्रकाश्यः स्वगुणः स्वयम्। अतुच्छत्वेन तुच्छोऽपि वाच्यः परगुणः पुनः॥
MSS_9262 कस्यामोदं कमलं वदनमिदं ते प्रिये न संतनुयात्। अवलम्ब्य मित्रमेकं विकसति न यदन्यथा जातु॥
MSS_9263 कस्याश्चित् सुभग इति श्रुतश्चिरं यस् तं दृष्ट्वाधिगतरतेर्निमीलिताक्ष्याः। निस्पन्दं वपुरवलोक्य सौविदल्लाः सन्तेपुर्विधुरधियो निशान्तवध्वाः॥
MSS_9264 कस्याश्चिन् मुखमनु धौतपत्रलेखं व्यातेने सलिलभरावलम्बिनीभिः। किञ्जल्कव्यतिकरपिञ्जरान्तराभिश् चित्रश्रीरलमलकाग्रवल्लरीभिः॥
MSS_9265 कस्यास्ति नाशो मनसो वितत्या क्व सर्वथा नास्ति भयं विमुक्तौ। शल्यं परं किं निजमूर्खतैव के के ह्युपास्या गुरवश्च सन्तः॥
MSS_9266 कस्येदं भवनं, ममैव, भवती का सुभ्रु, लाटाङ्गना केर्य, मुग्धतरा सखी मम, पतिर्गेहेऽस्ति किं, तेन वा। इत्थं पान्थवचो दिनान्तसमये गूढार्थमाकर्ण्य वै मन्दान्दोलितकुण्डलस्तबकया तन्व्यावधूतं शिरः॥
MSS_9267 कस्येमौ पितरौ मनोभववता तापेन संयौजिताव् अन्योन्यं तनयादिकं जनयतो भूम्यादिभूतात्मभिः। इत्थं दुःस्थमतिर्मनोभवरतिर्यो मन्यते नास्तिकः शान्तिस् तस्य कथं भवेद् धनवतो दुष्कर्मंधर्माश्रयात्॥
MSS_9268 कस्येयं तरुणि प्रपा, पथिक नः, किं पीयतेऽस्यां, पयो धेनूनामथ माहिषं बधिर रे वारः, कथं मङ्गलः। सोमो वाथ शनैश्चरो, ऽमृतमिदं, तत्तेऽधरे दृश्यते श्रीमत्पान्थ विलाससुन्दर सखे यद् रोचते तत् पिब॥
MSS_9269 कस्योदपत्स्यत रुचिर्विरसावसाने स्तोकस्थितावनुचितप्रभवे भवेऽस्मिन्। नारायणस्मृतिकथामृतपानगोष्ठी चेतोविनोदनमियं यदि नाम न स्यात्॥
MSS_9270 कस्योपयोगमात्रेण धनेन रमते भनः। पदप्रमाणमाधारम् आरूढः को न कम्पते॥
MSS_9271 कस्राघातैः सुरभिरभितः सत्वरं ताडनीयो गाढाम्रेडं मलयमरुतः शृङ्खलादाम दत्त। कारागारे क्षिपत तरसा पञ्चमं रागराजं चन्द्रं चूर्णीकुरुत च शिलापट्टके पिष्टपेषम्॥
MSS_9272 कह्लारस्पर्शगर्भैः शिशिरपरिगमात् कान्तिमद्भिः कराग्रैश् चन्द्रेणालिङ्गितायास्तिमिरनिवसने स्रंसमाने रजन्याः। अन्योन्यालोकिनीभिः परिचयजनितप्रेमनिष्यन्दिनीभिर् दूरारूढे प्रमोदे हसितमिव परिस्पष्टमाशावधूभिः॥
MSS_9273 कांचिद् दिनार्धसमये रविरश्मितप्तां नीलांशुकाञ्चलनिलीनमुखेन्दुम्बिम्बाम्। तां तादृशीं समनुवीक्ष्य कविर्जगाद राहुर्दिवा ग्रसति पर्व विना किलेन्दुम्॥
MSS_9274 कां तपस्वी गतोऽवस्थाम् इति स्मेराविव स्तनौ। वन्दे गौरीघनाश्लेषभवभूतिसिताननौ॥
MSS_9275 कांश्चिच्चाटुवचःशतैर्निजसुताप्रेमातिरेकै ः परान् अन्यान् वक्ररवाक्रमैर्धनवतः प्रापय्य गेहं निजम्। प्राग्दत्तग्रहणप्रगल्भकितवव्याजादवष्टभ्य तान् कुट्टिन्यः स्फुटमप्रगल्भचरितानेतान् निहन्तुं क्षमाः॥
MSS_9276 कांश्चित् कल्पशतं कृतस्थितिचयान् कांश्चिद् युगानां शतं कांश्चिद् वर्षशतं तथा कतिपयान् जन्तून् दिनानां शतम्। तांस्तान् कर्मभिरात्मनः प्रतिदिनं संक्षीयमाणायुषः कालोऽयं कवलीकरोति सकलान् भ्रातः कुतः कौशलम्॥
MSS_9277 कांश्चित् तुच्छयति प्रपूरयति वा कांश्चिन्नयत्युन्नतिं कांश्चित् पातविधौ करोति च पुनः कांश्चिन्नयत्याकुलान्। अन्योन्यं प्रतिपक्षसंहतिमिमां लोकस्थितिं बोधयन्न् एष क्रीडति कूपयन्त्रघटिकान्यायप्रसक्तो विधिः॥
MSS_9278 कांश्चिदर्थान् नरः प्राज्ञो लघुमूलान् महाफलान्। क्षिप्रमारभते कर्तुं न विघ्नयति तादृशान्॥
MSS_9279 कांसीकृतासीत् खलु मण्डलीन्दोः संसक्तरश्मिप्रकरा स्मरेण। तुला च नाराचलता निजैव मिथोनुरागस्य समीकृतौ वाम्॥
MSS_9280 कांस्यस्वन इवाभाति यस्मिन् खड्गहते ध्वनिः। खङ्गोत्तमं तं वदति गिरिशः शुभवर्धनम्॥
MSS_9281 कां हरिरभरत् सूकररूपः कामरिरहितामिच्छति भूपः। केनाकारि च मन्मथजननं केन विराजति तरुणीवदनम्॥
MSS_9282 काकः काञ्चनपञ्जरे विनिहितः पद्माकरे कौशिकः श्राद्धे श्वा विनियोजितो हुतवहे हव्यः पलाण्डुः कृतः। सर्वं तेन कृतं किमत्र बहुना मद्यं महाशान्तये येनाज्ञानवता महीयसि पदे नीचः समारोपितः॥
MSS_9283 काकः कृष्णः पिकः कृष्णः को भेदः पिककाकयोः। वसन्तसमये प्राप्ते काकः काकः पिकः पिकः॥
MSS_9284 काकः कोकिलमुन्नमय्य कुरुते चूते फलास्वादनं भुङ्क्ते राजशुकं निवार्य कुररः क्रीडापरो दाडिमम्। घूको बर्हिणमास्य शाखिशिखरे शेते सजानिः सुखं हा जातं विपरीतमद्य विपिने श्येने परोक्षं गते॥
MSS_9285 काकः पक्षबलेन भूपतिगृहे ग्रासं यदि प्राप्तवान् किं वा तस्य महत्त्वमस्य लघुता पञ्चाननस्यागता। येनाक्रम्य करीन्द्रगण्डयुगलं निर्भिद्य हेलालवाल् लब्ध्वा ग्रासवरं वराटकधिया मुक्तागणस्त्यज्यते॥
MSS_9286 काकः पक्षिषु चाण्डालः स्मृतः पशुषु गर्दभः। नराणां कोऽपि चाण्डालः स्मृतः सर्वेषु निन्दकः॥
MSS_9287 काकः पद्मवने धृतिं न लभते हंसश्च कूपोदके क्रोष्टा सिंहगुहान्तरे सुविपुले नीचस्तु भद्रासने। कुस्त्री सत्पुरुषं न जातु भजते सा सेव्यते दुर्जनैः या यस्य प्रकृतिर्विधातृविहिता सा तस्य किं वार्यते॥
MSS_9288 काकः श्वानोऽकुलीनश्च बिडालः सर्प एव च। अकुलीना च या नारी तुल्यास्ते परिकीर्तिताः॥
MSS_9289 काकः स्वभावचपलः परिशुद्धवृत्तिर् लब्ध्वा बलिं स्वजनमाह्वयते परांश्च। चर्मास्थिमांसवति हस्तिकलेवरेऽपि श्वा द्वेष्टि हन्ति च परान् कृपणस्वभावः॥
MSS_9290 काक आह्वयते काकान् याचको न तु याचकान्। काकयाचकयोर्मध्ये वरं काको न याचकः॥
MSS_9291 काककुर्कुटकायस्थाः सजातिपरिपोषकाः। सजातिपरिहन्तारः सिंहाः श्वानो द्विजा गजाः॥
MSS_9292 काकचञ्चुपुटीकृत्य ओष्ठौ प्रोक्तानिलं पिबेत्। ॐकारध्वनिनाकृष्य पूरयेद् यावदन्तरम्॥
MSS_9293 काकजङ्घाजटा निद्रां कुरुते मस्तके स्थिता। पुष्योद्धृतं शुनः पित्तम् अपस्मारघ्नमञ्जनात्॥
MSS_9294 काकजङ्घारसः कर्णे क्षिप्तो बाधिर्यनाशनः। हन्ति कर्णे जटा बद्धा तस्या नेत्रामयं ध्रुवम्॥
MSS_9295 काकतालीययोगेन यदनात्मवति क्षणम्। करोति प्रणयं लक्ष्मीस् तत् तस्याः स्त्रीत्वचापलम्॥
MSS_9296 काकतालीयवत् प्राप्तं दृष्ट्वापि निधिमग्रतः। न स्वयं दैवमादत्ते पुरुषार्थमपेक्षते॥
MSS_9297 काकतुण्डोक्तिरपरा मल्लिकोक्तिरनोपमा (?)। पाटलोक्तिश्च पद्मोक्तिः पद्मिन्युक्तिः स्फुटाः स्मृताः॥
MSS_9298 काक त्वं फलनम्रविपिनं दैवात्समासादयन् किं कर्णौ बधिरीकरोषि परुषैः क्रेंकारकोलाहलैः। मौनं चेदवलम्बसे रतभरप्रक्रान्तपुंस्कोकिल- भ्रान्त्यापि त्वयि सञ्चरन्ति न कथं मुग्धाकटाक्षच्छटाः॥
MSS_9299 का कथा बाणसंधाने ज्याशब्देनैव दूरतः। हुंकारेणेव धनुषः स हि विघ्नान् व्यपोहति॥
MSS_9300 काकमांसं तथोच्छिष्टं स्तोकं तदपि दुर्बलम्। भक्षितेनापि किं तेन येन तृप्तिर्न जायते॥
MSS_9301 काकमाची तथा कुष्ठं गोतक्रेण च पाचयेत्। नाशयेन् मण्डलिक्ष्वेडम् अगदोऽयं सुनिश्चितम्॥
MSS_9302 काकमाचीशिफा कर्णे बद्धा रात्रिज्वरापहा। पाणिस्थं वृषवृन्दाकं द्यूते वितनुते जयम्॥
MSS_9303 काकवराकमरालमवैषि न जर्जरिताऽर्जुनतार्य कुतः। विक्रमवैरिवधूजनलोचन- कज्जलवज्जलमज्जनतः॥
MSS_9304 काकश्च द्रुमकुट्टश्च मण्डूको नीलमक्षिकः। लट्वया सह पञ्चैते गजं जघ्नुरुपायतः॥
MSS_9305 काकस्य कति वा दन्ता मेषस्याण्डे कियत् पलम्। गर्दभे कति रोमाणि व्यर्थैषातु विचारणा॥
MSS_9306 काकस्य चञ्चुर्यदि हेमयुक्ता माणिक्ययुक्तौ चरणौ च तस्य। एकैकपक्षे गजराजमुक्ता तथापि काको न च राजहंसः॥
MSS_9307 काकस्य वृष्टिहेतोर् नीडं दिक्षु प्रशस्यते तिसृषु। दुर्भिक्षमरणहेतुर् भवति सयाम्येषु कोणेषु॥
MSS_9308 काकाः किं किं न कुर्वन्ति क्रोङ्कारं यत्र तत्र वा। शुक एव परं वक्ति नृपहस्तोपलालितः॥
MSS_9309 काकाः प्रभुप्रणिहितैः पिकपट्टबद्धेर् माकन्दबृन्दमकरन्दरसं लभन्ताम्। प्राप्ते वसन्तसमये कथमाचरन्ति कर्णामृतानि कलपञ्चमकूजितानि॥
MSS_9310 काकानां कोकिलानां च सीमाभेदः कथं भवेत्। यदि विश्वसृजा साक्षं न कृता कर्णशष्कुली॥
MSS_9311 काकानां प्रीतियोगं चिरसहवसतिं कोकिलापेक्षसे चेत् तर्हि त्वं तद्वदेव श्रवणपुटपटून् कुत्सितान् कूज शब्दान्। अभ्यासस् तत्र नो चेत् तव गलदमृता गीरियं गुप्यतां वा तामाकर्ण्य स्वजातेरननुगुणगुणं त्वाममी सन्त्यजेयुः॥
MSS_9312 का कान्ता कालियारातेः पुनरर्थे किमव्ययम्। किं वन्द्यं सर्वदेवानां फलेषु किमु सुन्दरम्॥
MSS_9313 का का प्रिया प्रियतमं परिरभ्य दोर्भ्याम् अभ्यागतेऽपि मिहिरे न जहाति निद्राम्। जागर्तु सज्जयतु चोलमितीव काकाः काकालिरालिरिव गूढगिरश्चकार॥
MSS_9314 का काबला निधुवनश्रमपीडिताङ्गी निद्रां गता दयितबाहुलतानुबद्धा। सा सा तु यातु भवनं मिहिरोद्गमोऽयं सम्केतवाक्यमिति काकचया वदन्ति॥
MSS_9314A का कामधेनुरिह कश् चिन्तामणिरपि च कल्पशाखी कः। सर्वाण्यमूनि भुवने पर्यायवचांसि पुण्यस्य॥
MSS_9315 काका मूर्ध्नि सुखं वसन्ति शतशः शाखासु शाखामृगा घूकाः कोटरगह्वरेषु मशलैर्दंशैश्च सान्द्रं दलम्। आधारः कियतामसि स्थिरतरं शुद्धं च लब्धं यशः पान्था नोपसरन्ति चेत् क्षतमितः किं वृक्षराजस्य ते॥
MSS_9316 का काली का मधुरा का शीतलवाहिनी गङ्गा। कं संजघान कृष्णः कं बलवन्तं न बाधते शीतम्॥
MSS_9317 काकाल्लौल्यं यमात् क्रौर्यं स्थपतेर्दृढघातिताम्। एकैकाक्षरमादाय कायस्थः केन निर्मितः॥
MSS_9317A काका वृका घुकबकाश्च भेकाः प्रणम्य युष्मानिदमेव याचे। कोलाहलं मा कुरुत क्षमध्वं पुंस्कोकिलः कूजति मञ्जुरावम्॥
MSS_9318 काकिन्याः पत्रमूलं सहचरसहितं केतकीनां च कन्दं छायाशुष्कं च भृङ्गं त्रिफलरसयुतं तैलमध्ये निधाय। लौहे पात्रे प्रणीतं धरणितलगतं मासमात्रस्थितं तत् केशाः काशप्रकाशा अलिकुलसदृशाः सम्भवन्त्यस्य लेपात्॥
MSS_9319 काकुं करोषि गृहकोणकरीषपुञ्ज- गूढाङ्ग किं ननु वृथा कितव प्रयाहि। कुत्राद्य जीर्णतरणिभ्रमनातिभीत- गोपाङ्गनागणविडम्बनचातुरी ते॥
MSS_9320 काकुत्स्थस्य दशाननो न कृतवान् दारापहारं यदि क्वाम्भोधिः क्व च सेतुबन्धघटना क्वोत्तीर्य लङ्काजयः। पार्थस्यापि पराभवं यदि रिपुर्नादात् क्व तादृक् तपो नीयन्ते रिपुभिः समुन्नतिपदं प्रायः परं मानिनः॥
MSS_9321 काकुत्स्थस्य प्रतापाग्निर् दीप्तपिङ्गैर्वलीमुखैः। निर्वाणो राक्षसेन्द्रस्य मन्ये नीलैर्निशाचरैः॥
MSS_9322 काकुत्स्थेन शिरांसि यानि शतशश्छिन्नानि मायानिधेः पौलस्त्यस्य विमानसीमनि तथा भ्रान्तानि नाकौकसाम्। तान्येवास्य धनुःश्रमप्रशमनं कुर्वन्ति सीतापतेः क्रीडाचामरडम्बरानुकृतिभिर्लोलायमानै ः कचैः॥
MSS_9323 का कृता विष्णुना कीदृग् योषितां कः प्रशस्यते। असेव्यः कीदृशः स्वामी को निहन्ता निशातमः॥
MSS_9324 काके कर्णपुटीकठोरनिनदे पीयूषधारारस- स्यन्दोदञ्चितचारुपञ्चमरुते साधारणे मय्यपि। वन्यां वृत्तिमयं व्यधादिति मुधा वत्स व्यथां मा कृथाः क्व कैवं न कृतं जनेषु निकृतं दुर्मेधसा वेधसा॥
MSS_9325 काके कार्ष्ण्यमलौकिकं धवलिमा हंसे निसर्गस्थितो गांभीर्ये महदन्तरं वचसि यो भेदः स किं कथ्यते। एतावत्सु विशेषणेष्वपि सखे यत्रेदमालोक्यते के काकाः खलु के च हंसशिशवो देशाय तस्मै नमः॥
MSS_9326 काके शौचं द्यूतकारेषु सत्यं सर्पे क्षान्तिः स्त्रीषु कामोपशान्तिः। क्लीबे धैर्यं मद्यपे तत्त्वचिन्ता राजा मित्रं केन दृष्टं श्रुतं वा॥
MSS_9327 काकैः सह विवृद्धस्य कोकिलस्य कला गिरः। खलसङ्गेऽपि नैष्ठुर्यं कल्याणप्रकृतेः कुतः॥
MSS_9327A काकैः सार्द्धं वसन् हंसः क्षोभते चावसीदति। गतः कोमल एवाऽसो जिह्मो दुष्टो न काकवत्॥
MSS_9328 काकैरिमांश्चित्रबर्हान् मयूरान् पराजैष्ठाः पाण्डवान् धार्तराष्ट्रैः। हित्वा सिंहान् क्रोष्टुकान् गूहमानः प्राप्ते काले शोचिता त्वं नरेन्द्र॥
MSS_9329 काकैर्निष्कुषितं श्वभिः कबलितं वीचीभिरान्दोलितं स्रोतोभिश्चलितं तटान्तमलिनं गोमायुभिर्लोडितम्। दिव्यस्त्रीकरचारुचामरमरुत्संवीज्यमानः कदा द्रक्ष्येऽहं परमेश्वरि त्रिपथगे भागीरथि स्वं वपुः॥
MSS_9330 काकोदुम्बरिकायां वल्मीको दृश्यते शिरा तस्मिन्। पुरुषत्रये सपादे पश्चिमदिक्स्था न सा वहति॥
MSS_9331 काकोलः कलकण्ठिका कुवलयं कादम्बिनी कर्दमः कंसारिः कबरी कृपाणलतिका कस्तूरिका कज्जलम्। कालिन्दी कषपट्टिका करिघटा कामारिकण्ठस्थली यस्यैते करदा भवन्ति सखि तद्वन्दे विनिद्रं तमः॥
MSS_9332 का खलेन सह स्पर्धा सज्जनस्याभिमानिनः। भाषणं भीषणं साधु दूषणं यस्य भूषणम्॥
MSS_9333 का गणना विषयवशे पुंसि वराके वराङ्गना स्पृहया। व्याजेन वीक्षमाणा ध्यानधियां स्पृशति सज्ज्ञानम्॥
MSS_9334 काङ्क्षितेनाप्यलब्धेन भोगार्हे नवयौवने। जराजीर्णशरीरस्य भारेणेव धनेन किम्॥
MSS_9335 काचं मणिं काञ्चनमेकसूत्रे मुग्धा निबध्नन्ति किमत्र चित्रम्। विचारवान् पणिनिरेकसूत्रे श्वानं युवानं मघवानमाह॥
MSS_9336 काचः काञ्चनसंसर्गाद् धत्ते मारकतीं द्युतिम्। अश्मापि याति देवत्वं महद्भिः सुप्रतिष्ठितः॥
MSS_9337 काचः काञ्चनसंसर्गाद् धत्ते मारकतीं द्युतिम्। तथा सत्संनिधानेन मूर्खो याति प्रवीणताम्॥
MSS_9337A काचकामलदोषेण पश्येन् नेत्रे विपर्ययम्। अभ्याख्यानं वदेज्जिह्वा तत्र रागक उच्यते॥
MSS_9338 का चक्रे हरिणा, धने कृपणधीः कीदृग्, भुजंगेऽस्ति किं, कीदृक्, कुम्भसमुद्भवस्य जठरं, कीदृग्यियासुर्वधूः। श्लोकः कीदृगभीप्सितः सुकृतिनां, कीदृङ्नभो निर्मलं, क्षोणीमाह्वय सर्वगं किमुदितं रात्रौ सरः कीदृशम्॥
MSS_9339 काचाः काञ्चनभूषिताः कति न वा पुष्णन्ति रत्नश्रियं मौलौ वा कति नोद्वहन्त्यपधियस्तानेव रत्नभ्रमात्। अक्ष्णां ये पुनरुन्मृजन्ति तिमिरं यैर्नाम रत्नाकरः सिन्धुस्ते पृथगेव हन्त मणयस्तेष्वप्यभिज्ञाः पृथक्॥
MSS_9340 काचित् कराभ्यां कुसुमानि नीत्वा दधार शंभोः पदयोः समीपे। विवक्षया मन्मथदुष्प्रवृत्तेः समुत्सृजन्ती विशिखानिवाग्रे॥
MSS_9341 काचित् कीर्णा रजोभिर्दिवमनुविदधे भिन्नवक्रेन्दुलक्ष्मीर् अश्रीकाः काश्चिदन्तर्दिश इव दधिरे दाहमुद्भ्रान्तसत्त्वाः। म्रेमुर्वात्या इवान्याः प्रतिपदमपरा भूमिवत् कम्पमापुः प्रस्थाने पार्थिवानामशिवमिति पुरोभावि नार्यः शशंसुः॥
MSS_9342 काचित् कृता कृतिरिति त्वयि सार्पितेति कापि प्रमोदकणिका मम नान्तरङ्गे। मौढ्यं मदीयमिह यद्विदितं ममैव किं त्वम्ब विश्वसिमि दीनशरण्यतां ते॥
MSS_9343 काचित् तृषार्ता वनिता निदाघे गङ्गां समभ्येत्य सुधासवर्णाम्। आदाय तद्वारि करद्वयेन विलोकयन्ती न पपौ किमेतत्॥
MSS_९३४३-५ (करकिसलयकान्तिकान्त्या शोणितशङ्कयेति।)
MSS_9344 काचित् पदैरस्खलितैः सखेलं वान्तीषु शुद्धान्तकरेणुकासु। राजाङ्गनानामकरोदवज्ञां श्रोणीभरे च स्तनगौरवे च॥
MSS_9345 काचित् पुरा विरहिणी परिवृद्धिहेतोर् यस्यै दिदेश सलिलं नवमालिकायै। सा पुष्पितैव जलमश्रुवशाद् वियोगे तस्यै प्रदाय कथमप्यनृणी बभूव॥
MSS_9346 काचित् स्वर्णलता तदूर्ध्वममलश्चन्द्रस् तदभ्यन्तरे पद्मे तन्निकटं तिलस्य कुसुमं तत्सन्निधौ पल्लवे। हेम्नः किंचिदधस्तयोश्च कलशौ कान्तौ जगन्मोहनौ स्वस्त्येतत् प्रकरोतु वस्त्रिजगतां किं ब्रह्मकृष्णादिभिः॥
MSS_9347 काचिद् बलिना क्रान्ता काचिन् न जहाति कामिनं रुचिरम्। अन्या पानकगोष्ठ्यां नयति दिनं प्रीतकैः सार्धम्॥
MSS_9348 काचिद् बालकवन्महीतलगता मूलच्छिदाकारणं द्रव्येणार्जनपुष्पितापि विफली काचिच् च जातिप्रभा। काचिच् छ्रीः कदलीव भोगसुभगा सत्पुण्यबीजच्युता सर्वाङ्गे सुभगा रसाललतिकावत् पुण्यबीजाङ्किता॥
MSS_9349 काचिद् बाला रमणवसतिं प्रेषयन्ती करण्डं दासीहस्तात् सभयमलिखद् व्यालमस्योपरिष्टात्। गौरीकान्तं पवनतनयं चम्पकं चात्र भावं पृच्छत्यार्यो निपुणतिलको मल्लिनाथः कवीन्द्रः॥
MSS_9350 काचिद् विभूषयति दर्पणसक्तहस्ता बालातपेषु वनिता वदनारविन्दम्। दन्तच्छदं प्रियतमेन निपीतसारं दन्ताग्रभिन्नम् अवकृष्य निरीक्षते च॥
MSS_9351 काचिद् वियोगानलतप्तगात्री प्राणान् समाधारयितुं लिलेख। बाह्वोर्भुजङ्गं हृदि राहुबिम्बं नाभौ च कर्पूरमयं महेशम्॥
MSS_9352 काचिद् विलोलनयना रमणे स्वकीये दूरं गते सति मनोभवबाणखिन्ना। त्यक्तं शरीरमचिरान् मलयाद्रिवायुं सौरभ्यशालिनमहो पिबति स्म चित्रम्॥
MSS_9353 काचिद् विहृत्य किल कन्तुककेलिरङ्गाद् भूरेणुरूषिततनुर्निरगान्मृगाक्षी। उत्फुल्लपङ्कजवने सुचिरं चरित्वा किञ्जल्करेणुपरिधूसरितेव लक्ष्मीः॥
MSS_9354 का चिन्ता मम जीवने यदि हरिर्विश्वंभरो गीयते नो चेदर्भकजीवनाय जननीस्तन्यं कथं निर्ममे। इत्यालोच्य मुहुर्मुहुर्यदुपते लक्ष्मीपते केवलं त्वत्पादाम्बुजसेवनेन सततं कालो मया नीयते॥
MSS_9355 काचिन्नितम्बार्पितवामहस्ता दोर्लेखया कुञ्चितया नताङ्गी। क्षमापतौ मार्गणमोक्षदक्षम् अकल्पयच्चापमिव स्मरस्य॥
MSS_9356 काचिन्निदेशाज्जरतीजनानां कुलोचितं किंचिदिहालपन्ती। कुञ्जद्रुमालेखनमाचरन्ती संज्ञापितालीभिरभूत् सलज्जा॥
MSS_9357 काचिन्निवारितबहिर्गमना जनन्या द्रष्टुं हरं भवनजालकमाससाद। तस्या विलोचनमदृश्यत दाशयन्त्र- यत्रोपरुद्धशफरोपमितं क्षणेन॥
MSS_9358 काचिन्मृगाक्षी प्रियविप्रयोगे गन्तुं निशापारमपारयन्ती। उद्गातुमादाय करेण वीणाम् एणाङ्कमालोक्य शनैरहासीत्॥
MSS_9359 काचे मणिर्मणौ काचो येषां बुद्धिः प्रवर्तते। न तेषां संनिधौ भृत्यो नाममात्रोऽपि तिष्ठति॥
MSS_9360 काचो मणिर्मणिः काचो येषां तेऽन्ये हि देहिनः। सन्ति ते सुधियो येषां काचः काचो मणिर्मणिः॥
MSS_9360A काञ्चनाङ्गि कमनीयकलापौ कञ्चुलीकवचितौ लिकुचौ ते। पाणिना ननु वहामि मुहूर्तं देहि मेऽधरमणिं तव दास्यम्॥
MSS_9361 काञ्चिकेन समालोड्य भक्षयेत् प्रातरन्वहम्। षण्मासयोगतो हन्ति पलितं वलिभिः सह। दुग्धान्नभोजनासक्तश् चिरंजीवी भवेन् नरः॥
MSS_9362 काञ्चीं काञ्ची न धत्ते कलयति न दृशा केरली केलितल्पं सिन्दूरं दूर एव क्षिपति करतलन्यस्तमान्ध्री पुरन्ध्री। सौराष्ट्री मार्ष्टि भूयः सपदि नयनयो रक्तयो रक्तिमानं कार्णाटी कर्णिकायां मलिनयति मनो मानसिंहप्रयाणे॥
MSS_9362A काञ्चीकलक्वणितकोमलनाभिकान्ति पारावतध्वनितचित्रितकण्ठपालिम्। उद्भ्रान्तलोचनचकोरमनङ्गरङ्गम् आशास्महे कमपि वारविलासवत्याः॥
MSS_9363 काञ्ची कांचिदियं चकार जघनन्यस्ता गतेर्मन्दतां गाढं बद्धमिदं च कञ्चुकमदादुच्छ्रूनतां वक्षसः। नेत्रप्रान्तमथाकुलं कलयति श्रोत्रावतंसद्वयं तत्कोऽयं बत मत्प्रसाधनविधौ सख्यैषमस् त्वत्क्रमः॥
MSS_9364 कान्चीगुणग्रथितकाञ्चनचेलदृश्य- चण्डातपांशुकविभापरभागशोभि। पर्यङ्कमण्डलपरिष्करणं पुरारेर् ध्यायामि ते निखिलमम्ब नितम्बबिभ्बम्॥
MSS_9365 काञ्चीगुणैः काञ्चनरत्नचित्रैर् नो भूषयन्ति प्रमदा नितम्बम्। न नूपुरैहंसरुतं भजद्भिः पादाम्बुजान्यम्बुजकान्तिभाञ्जि॥
MSS_9366 काञ्चीगुणैर्विरचिता जघनेषु लक्ष्मीर् लब्धा स्थितिः स्तनतटेषु च रत्नहारैः। नो भूषिता वयमितीव नितम्बिनीनां कार्श्य निरर्गलमधार्यत मध्यभागैः॥
MSS_9367 काञ्चीदामकबन्धनं सललिता कर्णोत्पलैस् ताडना हेलालिङ्नविघ्नमाहितरुषा मौनेन निर्भर्त्सनम्। किं पूर्वोचितमेतदत्र सहसा विस्मृत्य मन्योर्भरान्- मय्युत्कण्ठमनस्यदर्शनपथं यातास्यहो कोपने॥
MSS_9368 काञ्चीदाम दृढं विधाय कवरीमाबध्य गाढं गुणैर् वक्षोजादपसार्य हारमसकृद् व्याधूय कर्णोत्पलम्। दूरोत्सारितकङ्कणा विधुमुखी सोत्प्रासहासं हठात् कण्ठे कस्य करोति हन्त दयिताश्लेषाय दोर्बन्धनम्॥
MSS_9369 काञ्चीदाम निवेशयन् वितनुते वासः श्लथं सुभ्रुवो हारं वक्षसि योजयन् करतलं धत्ते कुचाम्भोरुहे। जल्पंश्चाटुवचोऽधरं धयति यत् प्रेयान् कुतो विस्मयः पांसुं चक्षुषि विक्षिपन् यदि धनं गृह्णासि पाटच्चरः॥
MSS_9369A काञ्चीसीमनि कापि काञ्चनमयी निश्रेणिका राजते तामासाद्य रणोत्सवेन महता केनापि धीर त्वया। सद्यः कण्टकशालिना करयुगेनाक्रम्य शैलद्वयं तस्योपान्तनिवासिनश्च शशिनः स्फीता सुधा लप्स्यते॥
MSS_9370 काञ्च्या गाढतरावबद्धवसनप्रान्ता किमर्थं पुनर् मुग्धाक्षी स्वपितीति तत्परिजनं स्वैरं प्रिये पृच्छति। मातः सुप्तिम् अपीह लुम्पति ममेत्य् आरोपितक्रोधया पर्यस्य स्वपनच्छलेन शयने दत्तोऽवकाशस् तया॥
MSS_9371 काठिन्यं कुचयोः स्रष्टुं वाञ्छन्त्यः पादपद्मयोः। निन्दन्ति च विधातारं त्वद्घाटीष्वरियोषितः॥
MSS_9372 काठिन्यं कुचकुम्भयोर्नयनयोश्चाञ्चल्यमेतद् द्वयं भो ब्रह्मन् भवता कथं न पदयोरस्माकमासादितम्। इत्थं श्रीनरसिंह ते त्रिभुवनाधीशस्य घाटीभिया कान्तारेषु मिथः पलायनपरा जल्पन्ति वैरिस्त्रियः॥
MSS_9373 काठिन्यं गिरिषु सदा मृदुता सलिले ध्रुवा प्रभा सूर्ये। वैरमसज्जनहृदये सज्जनहृदये पुनः क्षान्तिः॥
MSS_9374 काठिन्यमङ्गैर्निखिलैर्निरस्तं स्तनौ कृशाङ्ग्याः शरणं जगाम। अधः पतिष्याव इतीव भीत्या न शक्नुतस्तावपि हातुमेतत्॥
MSS_9375 काणः कुब्जोऽथ खञ्जः श्रुतिबलविकलो वामनः पङ्गुरन्धः षण्डोऽपि च्छिन्ननासः परिजनरहितो दुर्भगो रोगदेही। दुष्पुत्रो दुष्कलत्रः स्वजनपरिजनैर्निन्दिनो हीनमानः सत्यं यज्जायते तत् स्वकृतमिदमहो चेष्टते जीवलोके॥
MSS_9376 काणाः कमलपत्राक्षाः कदर्याः कल्पशाखिनः। कातरा विक्रमादित्याः कविदृग्गोचरं गताः॥
MSS_9377 काणाः कुब्जाश्च षण्डाश्च तथा वृद्धाश्च पङ्गवः। एते चान्तःपुरे नित्यं नियोक्तव्याः क्षमाभृता॥
MSS_9378 काणाः खञ्जाश्च कुब्जाश्च अतिविद्धाश्च पङ्गुलाः। एतेष्वन्तः पुररक्षायां नियोज्याः पार्थिवेन तु॥
MSS_9378A काणाश्छटाश्च रंडाश्च तथा वृद्धाश्च पङ्गवः। एते चान्तःपुरे नित्यं नियोक्तव्याः क्षमाभृता॥
MSS_9378B काणो निमग्नविषमोन्नतदृष्टिरेकः शक्तो विरागजनने जननातुराणाम्। यो नैव कस्यचिदुपैति मनःप्रियत्वम् आलेख्यकर्म लिखितोऽपि किमु स्वरूपः॥
MSS_9379 कातरताकेकरित- स्मरलज्जारोषमसृणमधुराक्षी। योक्तुं न मोक्तुमथवा वलतेऽसावर्थलब्धरतिः॥
MSS_9380 कातर्यं केवला नीतिः शौर्यं श्वापदचेष्टितम्। अतः सिद्धिं समेताभ्याम् उभाभ्यामन्वियेष सः॥
MSS_9381 कातर्यं तु न कार्मणं न न परं दम्भो न किं योषितां यच्चित्ता तनुचापलं मधुविधुद्बेषस् तनुत्वं तनोः। अस्माकं सखि पश्य संप्रति तनू रोमापि वक्रायते सद्यः प्रोषित नाथयाभिनवया पान्थस्त्रियो हासिताः॥
MSS_9382 कातर्यं दुर्विनीतत्वं कार्पण्यमविवेकता। सर्वं मार्जन्ति कवयः शालीनां मुष्टिकिंकराः॥
MSS_9383 का तव काग्ता कस्ते पुत्रः संसारोऽयमतीव विचित्रः। कस्य त्वं वा कुत आयातस् तत् त्वं चिन्तय तदिदं भ्रातः॥
MSS_9384 का तारैर्मम गर्जितैरुपरता धाराम्बुभिः का हता का मोहं गमिता वियोगविधुरा का वा कदम्बानिलैः। नीता का च विलोलतां मदकलैः केकारबैर्बर्हिणाम् इत्थं पान्थगृहेषु पश्यति घनो विद्युत्प्रदीपैरिव॥
MSS_9385 कात्यायनीकुसुमकामनया किमर्थं कान्तारकुक्षिकुहरं कुतुकाद् गतासि। पश्य स्तनस्तबकयोस् तव कण्टकाङ्कं गोपः सुकण्ठि बत पश्यति जातकोपः॥
MSS_9386 कात्र श्रीः श्रोणिबिम्बे स्रवदुदरपुरावस्तिखद्वारवाच्ये लक्ष्मीः का कामिनीनां कुचकलशयुगे मांसपिण्डस्वरूपे। का कान्तिर्नेत्रयुग्मे जलकलुषजुषि श्लेष्मरक्तादिपूर्णे का शोभावर्तगर्ते निगदत यदहो मोहिनस्ताः स्तुवन्ति॥
MSS_9386A का त्वं कामिनि जाह्नवी, किमिह ते, भर्ता हरो नन्वसाव् अम्भस्त्वं किल वेत्सि मन्मथकलां, जानात्ययं ते पतिः। स्वामिन् सत्यमिदं, नहि प्रियतमे सत्यः कुतः कामिनां इत्येवं हरजाह्नवीगिरिसुतासंजल्पितं पातु वः॥
MSS_9387 का त्वं, कुन्तलमल्लकीर्तिर्, अहह क्वासि स्थिता, न क्वचित् सख्यस्तास्तव कुत्र कुत्र वद वाग् लक्ष्मीस् तथा कान्तयः। वाग् याता चतुराननस्य वदनं लक्ष्मीर्मुरारेरुरः कान्तिर्मण्डलमैन्दवं मम पुनर्नाद्यापि विश्रामभूः॥
MSS_9388 का त्वं पद्मपलाशाक्षि पीतकौशेयवासिनि। द्रुमस्य शाखामालम्ब्य तिष्ठसि त्वमनिन्दते॥
MSS_9389 का त्वं पुत्रि, नरेन्द्र लुब्धकवधूर्, हस्ते किमेतत्, पलं क्षामं किं, सहजं ब्रवीमि नृपते यद्यादराच्छ्रूयते। गायन्ति त्वदरिप्रियाश्रुतटिनीतीरेषु सिद्धाङ्गना गीतान्धा न तृणं चरन्ति हरिणास्तेनामिषं दुर्बलम्॥
MSS_9390 का त्वं, माधवदूतिका, वदसि किं, मानं जहीहि प्रिये धूर्तः सोऽन्यमना, मनागपि सखि त्वय्यादरं नोज्झति। इत्यन्योन्यकथारसैः प्रमुदितां राधां सखीवेषवान् नीत्वा कुञ्जगृहं प्रकाशिततनुः स्मेरो हरिः पातु वः॥
MSS_9391 का त्वं, मुक्ति, रुपागतास्मि भवती कस्मादकस्मादिह श्रीकृष्णस्मरणेन देव भवतो दासीपदं प्रापिता। दूरे तिष्ठ मनागनागसि कथं कुर्यादनार्यं मयि त्वद्गन्धान्निजनामचन्दनरसालेपस्य लोपो भवेत्॥
MSS_9392 का त्वं शुभे कस्य परिग्रहो वा किं वा मदभ्यागमकारणं ते। आचक्ष्व मत्वा वशिनां रघूणां मनः परस्त्रीविमुखप्रवृत्ति॥
MSS_9393 कादम्बिनी कम्बलिका कदम्ब- केदारकान्ताकुचकुट्टिमं च। कस्तूरिका केतकपुष्पगम्धः केकारवः प्रावृषि हर्षमूलम्॥
MSS_9394 कादम्बिनी किमियमालि कदम्बमूले किं वा तमालतरुरेव किमन्धकारः। जानासि नैव सखि गोपकुलाङ्गनानां कौलव्रतव्रततिभङ्गकरः करीन्द्रः॥
MSS_9394A का दीयतां तव रघूद्वह सम्यगाशीर् निष्कण्टकानि विहितानि जगन्ति येन। आशास्महे ननु तथापि सह स्ववीरैर् भूकाश्यपोपमसुतद्वितया वधूः स्यात्॥
MSS_9395 का दुर्दशा कुपितनिर्दयचित्रगुप्त- वित्रासितस्य जगतो यदि देवि न स्याः। त्वं कर्मबन्धनविमोचनधर्मराज- लेखाधिकारपरिशोधनजातपत्री॥
MSS_9396 का द्यौः, किं बलसद्म, का वसुमती, स्यात् सर्वमेतद् यदि प्रत्यक्षं न भवेत् कदाचिदपि किं ते सर्वसन्दर्शिनः। भ्राम्यन्तः प्रलपन्तु नाम विदितं मण्डूक सम्यक् त्वया मुक्त्वेमं परमं कुकूपमितरत् किं नाम संभाव्यते॥
MSS_9397 कानने सरिदुद्देशे गिरीणामपि कन्दरे। पश्यन्त्यन्तकसंकाशं त्वामेकं रिपवः पुरः॥
MSS_9398 का नाम बुद्धिहीनस्य विधेरविदग्धता। कूष्माण्डानां न यश्चक्रे तैलमूर्णां च दन्तिनाम्
MSS_9399 कानि स्थानानि दग्धान्यतिशयगहनाः सन्ति के वा प्रदेशाः किं वा शेषं वनस्य स्थितमिति पवनासङ्गविस्पष्टतेजाः। चण्डज्वालावलीढस्फुटिततरुलताग्रन्थिमुक्ताट्टहासो दावाग्निः शुष्कवृक्षे शिखरिणि गहनेऽधिष्ठितः पश्यतीव॥
MSS_9400 कानीनस् तु पितामहः समभवत् पित्रादयो गोलकास् तत्पुत्राश्च युधिष्ठिरप्रभृतयः कुण्डा ह्यमी पाण्डवाः। पञ्चानां द्रुपदात्मजा सहचरी युद्धे हता बान्धवा श्रीकृष्णेन कुलं कलङ्कनिचितं नीतं जगद्वन्दितम्॥
MSS_9401 कानीनस्य मुनेः स्वबान्धववधूवैधव्यविध्वंसिनो नप्तारः खलु गोलकस्य तनयाः कुण्डाः स्वयं पाण्डवाः। तेऽमी पञ्च समानयोनिरतयस् तेषां गुणोत्कीर्तनाद् अक्षय्यं सुकृतं भवेदविकलं, धर्मस्य सूक्ष्मा गतिः॥
MSS_9401A कान्तं कन्दर्पपुष्पं स्तनतटशशिनं रागवृक्षप्रवालं शय्यायुद्धाभिघातं सुरतरथरणश्रान्तधुर्यप्रतोमद्। उन्मेषं विम्रमाणां करजपदमयं गुह्यसम्भोगचिह्नं रागाक्रान्ता वहन्तां जघननिपतितं कर्कशाः स्त्रीकिशोर्यः॥
MSS_9402 कान्तं खलगिरा काव्यं लभते भूयसीं रुचम्। स्पृष्टं च दंष्ट्त्रया हृद्यं यथा हेमविभूषणम्॥
MSS_9403 कान्तं निरीक्ष्य वलयाङ्कितकण्ठदेशं मुक्तास्तया परभिया परुषा न वाचः। दूतीमुखे मृगदृशा स्खलदम्बुपूरा दूरात्परं निदधिरे नयनान्तपाताः॥
MSS_9403A कान्तं रूपं यौवनं चारुलीलं दानं दाक्षिप्यं वाक् च सामोपपन्ना। यं प्राप्यैते सद्गुणाः भान्ति सर्वे लोके कामिन्यः का न तस्य प्रसाद्याः॥
MSS_9404 कान्तं वक्ति कपोतिकाकुलतया नाथान्तकालोऽधुना व्याधोऽधो धृतचापसज्जितशरः श्वेनः परिभ्रामति। इत्थं सत्यहिना स दष्ट इषुणा श्येनोऽपि तेनाहतस् तूर्णं तौ तु यमालयं प्रति गतौ दैवी विचित्रा गतिः॥
MSS_9405 कान्तं विचिन्त्य सुलभेतरसंप्रयोगां श्रुत्वा विदर्भपतिमानमितं बलैश्च। धाराभिरातप इवाभिहतं सरोजं दुःखायते च हृदयं सुखमश्नुते च॥
MSS_9406 कान्तं विना नदीतीरं मदमालोक्य केकिनी। अत्र क्रियापदं गुप्तं यो जानाति स पण्डितः॥
MSS_9407 कान्तं वीक्ष्य विपक्षपक्ष्मलदृशः पादाम्बुजालक्तकैर् आलिप्ताननमानतीकृतमुखी चित्रार्पितेवाभवत्। रूक्षं नोक्तवती न वा कृतवती निःश्वासकोष्णे दृशौ प्रातर्मङ्गलमङ्गना करतलादादर्शमादर्शयत्॥
MSS_9408 कान्तः कटाक्षपातेन भ्रामयन्नयनद्वयम्। सुगन्धिमारुतो तात शृङ्गाररससेवितः॥
MSS_9409 कान्तः करं स्पृशति जल्पति चाटुवाचम् आलोकते मुखमपाकुरुते दुकूलम्। इत्येव केवलमनङ्ग विलासभीता स्वप्नेऽपि पश्यति नवोढसरोरुहाक्षी॥
MSS_9410 कान्तः कुचादेककरेण वेणीम् एणीदृशः कर्षति कौतुकेन। अन्याङ्गनासङ्गमशुद्धिहेतोः श्यामां भुजङ्गीमिव हेमकुम्भात्॥
MSS_9411 कान्तः कृतान्तचरितः कुटिला तदम्बा वज्रोपमानि वचनानि च दुर्जनानाम्। प्रत्यङ्गमन्तरतनोः प्रहरन्ति बाणाः प्राणाः पुनः सखि बहिर्न खलु प्रयान्ति॥
MSS_9412 कान्तः पदेन हत इति सरलामपराध्य किं प्रसादयथ। सोऽप्येवमेव सुलभः पदप्रहारः प्रसादः किम्॥
MSS_9413 कान्तः पुत्रि हठाद् गतश्चरणयोर्न त्वं निपत्य स्थिता बद्धो मेखलयानया रतिरहः सख्या न वा फूत्कृतम्। का लज्जा मुषितासि किं प्रकटितैरेभिर्विलक्षस्मितैर् आः पापे विरहानलस्य न शिखा जानासि मर्मच्छिदः॥
MSS_9414 कान्तदूत्य इव कुङ्कुमताम्राः सायमण्डलमभित्वरयन्त्यः। सादरं ददृशिरे वनिताभिः सौधजालपतिता रविभासः॥
MSS_9415 कान्तप्रकर्षं दशनच्छदेन सन्ध्याघने बद्धपदं हरन्त्याः। तस्या गृहोद्यानसरोगतस्य हस्तस्य एवाम्बुरुहस्य रागः॥
MSS_9416 कान्तर्मूर्ध्नि दधती विधित्सया तन्मणेः श्रवणपूरमुत्पलम्। रन्तुमर्चनमिवाचरत् पुरः सा स्ववल्लभतनो मनोभुवः॥
MSS_9417 कान्तया कान्तसंयोगे किमकारि नवोढया। अत्रापि चोत्तरं वक्तुम् अवधिर्ब्रह्मणो वयः॥
MSS_9418 कान्तयानुगतः कोऽयं पीनस्कन्धो मदोद्धतः। मृगाणां पृष्ठतो याति शम्बरो रूढयौवनः॥
MSS_9419 कान्तया सपदि कोऽप्युपगूढः प्रौढपाणिरपनेतुमियेष। संहतस्तनतिरस्कृतदृष्टिर् भ्रष्टमेव न दुकूलमपश्यत्॥
MSS_9420 कान्तवेश्म बहु संदिशतीभिर् यातमेव रतये रमणीभिः। मन्मथेन परिलुप्तमतीनां प्रायशः स्खलितमप्युपकारि॥
MSS_9421 कान्तसंगमपराजितमन्यौ वारुणीरसनशान्तविवादे। मानिनीजन उपाहितसंधौ संदधे धनुषि नेषुमनङ्गः॥
MSS_9422 कान्तस्ते कमलाभिरामनयने कल्पे हि देशान्तरं गन्तेति श्रुतमद्य लोकवचनात् तथ्यं किमेतद् वचः। पृष्टा सेति मया दयाधननिधे प्रोवाच दीनानना यत् तद् वक्तुमपि क्षमा न रसना मे जायते साम्प्रतम्॥
MSS_9423 कान्तां कामपि कामयत्यनुदिनं ध्यानापदेशादयं येनामुं मुनयोऽप्यनादिनिधनं ध्यायन्ति धौतस्पृहाः। इत्यङ्कात् स्वकरे हृते गिरिजया पादे च पद्मासनाद् विश्वं पातु पुरन्ध्रिनद्धवपुषः शम्भोः समाधिव्ययः॥
MSS_9424 कान्तां क्वापि विलम्बिनीं कलरुतैराहूय भूयस् ततो दिग्भागानवलोक्य रङ्गवसुधामुत्सृज्य पद्भ्यां ततः। एष स्फारमृदङ्गनादमधुरैरम्भोमुचामारवैर् बर्हश्रेणिकृतातपत्ररचनो हृष्टः शिखी नृत्यति॥
MSS_9425 कान्तां दृष्ट्वा चरणयुगलक्षालनाय प्रवृत्ताम् अस्मिन् राष्ट्रे श्रियमिति वचः पापठीति प्रयत्नात्। देवस्य त्वेति च पुनरसौ वीटिकायाः प्रदाने जामाता ते जडमतिरयं छान्दसः किं करोमि॥
MSS_9426 कान्तां हित्वा विरहविधुरारम्भखेदालसाङ्गीं मामुल्लङ्घ्य व्रजतु पथिकः कोऽपि यद्यस्ति शक्तिः। इत्याशोकी जगति सकले वल्लरी चोरिकेव प्राप्तारम्मे कुसुमसमये कामदेवेन दत्ता॥
MSS_9427 कान्ताः किं न शशाङ्ककान्तिधवलाः सौधालयाः कस्यचित् काञ्चीदामविराजितोरुजघना सेव्या न किं कामिनी। किं वा श्रोत्ररसायनं सुखकरं श्रव्यं न गीतादिकं विश्वं किन्तु विलोक्य मारुतचलं सन्तस्तपः कुर्वते॥
MSS_9427A कान्ताकटाक्षवपुषे नमः कुसुमधन्वने। जायते येन सच्छायो विरसोऽपि भवद्रुमः॥
MSS_9428 कान्ताकटाक्षविशिखा न खनन्ति यस्य चित्तं न निर्दहति कोपकृशानुतापः। कर्षन्ति भूरिविषयाश्च न लोभपाशा लोकत्रयं जयति कृत्स्नमिदं स धीरः॥
MSS_9429 कान्ता कर्षणलोलकेरलवधूधम्मिल्लमल्लीरजश्- चौराश्चोडनितम्बिनीस्तनतटे निष्पन्दतामागताः। रेवाशीकरधारिणोऽन्ध्रमुरलस्त्रीमानमुद्राभि दो वाता वान्ति नवीनकोकिलवघूहूंकारवाचालिताः॥
MSS_9430 कान्ताकेलिं कलयतु तरुः कोऽपि कश्चित् प्रभूणाम् अत्यानन्दं जनयतु फलैः कोऽपि लोकान् धिनोतु। धन्यं मन्ये मलयजमहो यः प्रभूतोपतापं संसारस्य द्रुतमपनयत्यात्मदेहव्ययेन॥
MSS_9431 कान्ताकेलिमयोपि भूतकरुणाशान्तोऽप्यसौ संयमी क्रीडारूढसमाधिभङ्गविकटभ्रूभङ्गभीमाननः। दृष्ट्वाकृष्टशरासनं यदकरोत् क्रुद्धः पिनाकी स्मरं त्वामप्यद्य दृशा तदेव कुरुते क्रोधादयं कौशिकः॥
MSS_9432 कान्ता चन्द्रोदयो वीणापञ्चमध्वनिरित्यमी। ये नन्दयन्ति सुखितान् दुःखितान् व्यथयन्ति ते॥
MSS_9433 कान्ताजनं सुरतखेदनिमीलिताक्षं संवाहितुं समुपयानिव मन्दमन्दम्। हर्म्येषु माल्यमदिरापरिभोगगन्धान् आविश्चकार रजनीपरिवृत्तिवायुः॥
MSS_9434 कान्ताजनेन रहसि प्रसभं गृहीत- केशे रते स्मरसहासवतोषितेन। प्रेम्णा मनस्सु रजनीष्वपि हैमनीषु के शेरते स्म रसहासवतोषितेन॥
MSS_9435 कान्ता ददाति मदनं मदनः संतापमसममनुपशयम्। संतापो मरणमहो तथापि शरणं नृणां सैव॥
MSS_9435A कान्ताधरसुधास्वादाद्यूनं यज्जायते सुखम्। बिन्दुः पार्श्वे तदध्यात्मशास्त्रास्वादसुखोदधेः॥
MSS_9436 कान्ताधरासवनिपानमुपास्य धीमान् पीयूषपानकृतये न रुचिं प्रयाति। तत्रास्ति चेन्मधुरिमा बत कोऽपि सत्यं किं नाम तात तृषिटाः क्षुधिताः पुनः स्युः॥
MSS_9437 कान्तानवाधररसामृततृष्णयेव बिम्बं पपात शशिनो मधुभाजने यत्। निःशेषिते मधुनि लज्जितचित्तवृत्ति तत् तन्मुखाब्जजितकान्तितया विनष्टम्॥
MSS_9438 कान्तानां कुवलयमप्यपास्तमक्ष्णोः शोभाभिर्न मुखरुचाहमेकमेव। संहर्षादलिविरुतैरितीव गायंल् लोलोर्मौ पयसि महोत्पलं ननर्त॥
MSS_9439 कान्तानां कृतपुलकः स्तनाङ्गरागे वक्त्रेषु च्युततिलकेषु मौक्तिकाम्भः। संपेदे श्रमसलिलोद्गमो विभूषां रम्याणां विकृतिरपि श्रियं तनोति॥
MSS_9440 कान्तानां वदनेन्दुकान्तिमधुना धत्ते सुधादीधितिः खेलत्खञ्जनपङ्क्तयो मृगदृशां तन्वन्ति नेत्रश्रियम्। पद्मानि श्वसितस्य सौरभमभिद्रुह्यन्ति वामभ्रुवाम् अभ्यस्यन्ति च राजहंसवनिताः पीनस्तनीनां गतिम्॥
MSS_9441 कान्तानुरागचतुरोऽसि मनोहरोऽसि नाथोऽसि किं च नवयौवनभूषितोऽसि। इत्थं निगद्य सुदृशा वदने प्रियस्य निश्वस्य बाष्पलुलिता निहिता दृगन्ताः॥
MSS_9441A कान्तानेत्रार्धपाता वदनरुचिकराः सस्मिता भ्रूविलासाः साकारा वाक्यलेशाः सहतलनिनदा दृष्टनष्टाश्च हासाः। नाभीकक्षस्तनानां विवरणमसकृत्स्पर्शनं मेखलानां श्वासायासाश्च दीर्घां मदनशरहतां कामिनीं सूचयन्ति॥
MSS_9441B कान्तान्यर्धनिरीक्षितानि मधुरा हासोपदंशाः कथाः पीनश्रोणिनिरुद्धशेषमतुलस्पर्शं तदर्धांसनम्। स्नेहव्यक्तिकरान् करव्यतिकरांस्तांस्तांश्च रम्यान् गुणान् वेश्याभ्यः प्रणयादृतेऽपि लभते ज्ञातोपचारो जनः॥
MSS_9441C कान्ताप्रीतिपरानुजो विनयवान् हृन्नन्दनो नन्दनो भाग्यं स्वर्ललनोपभोग्यममला लक्ष्मीः सुखं निस्तुषम्। पूजा राजकुले यशोऽतिविशदं गोष्ठी समं कोविदैर् दानेऽतिव्यसनं रतिर्जिनमते स्यात् कस्यचित् पुण्यतः॥
MSS_9442 कान्तामुखं सुरतकेलिविमर्दखेद- संजातघर्मकणविच्छुरितं रतान्ते। आपाण्डुरं तरलतारनिमीलिताक्षं संस्मृत्य हे हृदय किं शतधा न यासि॥
MSS_9443 कान्तामुखद्युतिजुषामपि चोद्गतानां शोभां परां कुरवकद्रुममञ्जरीणाम्। दृष्ट्वा प्रिये सहृदयस्य भवेन्न कस्य कन्दर्पबाणपतनव्यथितं हि चेतः॥
MSS_9444 कान्तामुखास्वादपराङ्मुखा यत् पान्थाः शशाङ्कस्य करैर्विमृष्टाः। सुदुःसहं तापमिमे प्रयान्ति मन्ये ततौ नैव सुधेतरत्र॥
MSS_9445 कान्तायाः करजैः कपोलफलके पत्रावली कल्पिता केलिद्यूतपणीकृतो विहरता पीतः स बिम्बाधरः। स्वेदार्द्रीकृतचन्दनस्तनतटी सानन्दमालिङ्गिता निर्विष्टा विषयाः शिवात्ममहसि न्यस्तं मनः संप्रति॥
MSS_9446 कान्ताया विकसद्विलासहसितस्वच्छांशवश्चामरं संसक्तावभिषेकहेमकलशौ यच्चन्दनाङ्कौ स्तनौ। यत्कार्तस्वरकान्ति चारु जघनं सिंहासनं भूभुजां साम्राज्यं तदिदं जयाजयमयः शेषस्तु चिन्तामय्ः॥
MSS_9447 कान्तारं न यथेतरो ज्वलयितुं दक्षो दवाग्निं विना दावाग्निं न यथा परः शमयितुं शक्तो विनाम्भोधरम्। निष्णातः पवनं विना निरसितुं नान्यो यथाम्भोधरं कर्मौघं सुकृतं विना किमपरं हन्तुं समर्थं तथा॥
MSS_9448 कान्तारं परितो ज्वलत्यतिबले दावानले दैवतो गोमायोर्गहनां गुहां परिपतन् दर्पोद्धुरः केसरी। यद्व्यापादयति स्म तं न कृपया तेनैष तस्मिन् वने सिंहानामभयप्रदोऽहमधुनेत्युत्पुच्छमुद्धावति॥
MSS_9449 कान्तारः समराख्यश्च वैकुण्ठो वाञ्छितस् तथा। विशालश्च तथा नन्दः षोढाः निःसारुको भवेत्॥
MSS_9450 कान्तारपादपानां यथा फलं मानुषैरननुभोग्यम्। एवमनार्येष्वर्थाः मनसाऽप्यार्यैरननुभोग्याः॥
MSS_9451 कान्तारभूमिरुहमौलिनिवासशीलाः प्रायः पलायनपरा जनवीक्षणेन। कूजन्ति तेऽपि हि शुकाः खलु रामनाम सङ्गः स्वभावपरिवर्तविधौ निदानम्॥
MSS_9452 कान्तारवनदुर्गेषु कृच्छ्रास्वापत्सु संभ्रमे। उद्यतेषु च शस्त्रेषु नास्ति सत्त्ववतां भयम्॥
MSS_9453 कान्ता रुचिं मुनिजनस्तरुणोऽवियोगी कामश्च रत्नमणिरुज्ज्वलकङ्कणेन। धत्ते पयोधरयुगे कुचभूषणेन हारे हरे हिमकरे मकरे करे च॥
MSS_9454 कान्तारे घनतिमिरे भुजंगमेभ्यो नो भीता न च गणिता महापगापि। किं बाले वहसि भयं मदङ्गसंगात् विक्रीते करिणि किमङ्कुशे विवादः॥
MSS_9455 कान्तारे जलवृक्षवैरिणि मुहुस्त्वद्वैरिवामभ्रुवो बालैराकुललोचनैः प्रतिपदं रुद्धक्रमाश्चङ्क्रमे। पृथ्वीचण्डरुचे पटच्चरदशासंघट्टदीप्तप्रभं सिञ्चन्त्यञ्जलिसञ्चिताश्रुभिरलं युष्मत्प्रतापानलम्॥
MSS_9456 कान्तारे दैवगत्या कथमपि गलितान्यन्तरालोक्य भक्ष्याण्य् उड्डीयोड्डीय भूयस् तरुशिखरशिखामेव तेभ्यः श्रयन्ते। इत्थं त्वद्वैरिनारी गिरिषु नरपते जम्बुलम्बीकदम्ब- भ्रान्त्या भर्तुर्बुभुक्षोः कथयति पुरतश्चेष्टितं षट्पदानाम्॥
MSS_9457 कान्तारेषु करावलम्बिशिशवः पादैः स्रवल्लोहितैर् अर्चन्त्यः पदवीं विलोचनजलैरावेदयन्त्यः शुचम्। दृष्टाः पान्थजनैर्विवृत्य सकृपं हाशब्दगर्भैर्मुखैर् यन्त्यह्ना सकलेन योजनतुरीयांशं तवारिस्त्रियः॥
MSS_9458 कान्तारेषु च काननेषु च सरित्तीरेषु च क्ष्माभृताम् उत्सङ्गेषु च पत्तनेषु च सरिद्भर्तुस्तटान्तेषु च। भ्रान्ताः केतकगर्भपल्लवरुचः श्रान्ता इव क्ष्मापते कान्ते नन्दनकन्दलीपरिसरे रोहन्ति ते कीर्तयः॥
MSS_9459 कान्तारेष्वपि विश्रामो नरस्याध्वनिकस्य वै। यः सदारः स विश्वास्यस् तस्माद् दाराः परा गतिः॥
MSS_9460 कान्तावियोगः स्वजनापमानं ऋणस्य शेषं कुनृपस्य सेवा। दारिद्र्यभावाद् विमुखं च मित्रं विनाग्निना पञ्च दहन्ति कायम्॥
MSS_9461 कान्ताश्लेषपराङ्मुखं यदि दहेद् दोषाकरः कंचन स्थाने तर्हि यतः स हन्त विधिना हन्तुं व्यधायीदृशान्। कष्टं यत्पुनरेष चन्दनभुवो लब्धप्रभावोऽभितः स्वर्णद्याद्यवगाहको मरुदयं दग्धं प्रचण्डोज्वलम्॥
MSS_9462 कान्तासुहृद्गुणकथाश्रवणोत्सुकस्य रम्या विनिद्रनयनस्य गता ममासौ। सर्वेन्द्रियार्थजनितानि हि सेव्यमाना दीर्घा स्ववृत्तिरिव हन्ति सुखानि निद्रा॥
MSS_9463 कान्तिं कुङ्कुमकेशरान्मधुरतां द्राक्षारसस्यासवाद् वैदर्भीपरिपाकपूतवचसः काव्यात् कवेर्मार्दवम्। पार्श्वादेव जरातुरेण विधिना तं तं गृहीत्वा गुणं सृष्टा हन्त हरन्ति कस्य न मनः कश्मीरवामभ्रुवः॥
MSS_9464 कान्तिं केतककोरकद्युतिसखीं राकामृगाङ्कस्य यच् चञ्चच्चञ्चु चुलुम्पति प्रतिदिनं प्रेम्णा चकोरार्भकः। तन् मन्ये नयनामृतं रतिपतेर्मृत्युञ्जयेनार्थिना तेनेदं रमणीकपोलफलके लावण्यमालोकितम्॥
MSS_9465 कान्तिकल्लोलवलितां नयनामृतवाहिनीम्। भजमानं स्वयं सुभ्रु कस्त्वां न बहु मन्यते॥
MSS_9465A कान्तिप्रकर्षं दशनच्छदेन सन्ध्याघने बद्धपदं हरन्त्याः। तस्या गृहोद्यानसरोगतस्य हस्तस्य एवाम्बुरुहस्य रागः॥
MSS_9466 कान्तिमयादतिविमलाद् अविरतविश्वोपकारगतकालात्। सुदशान् महतोतिमहान् प्रसरति दीपान् प्रदीप इव॥
MSS_9467 कान्तिर्यस्य विनिद्रनीलनलिनच्छायासखी सुभ्रुवां यत्पङ्केऽपि मुदोऽस्ति यस्य सुरभिः कासां रसोऽगोचरः। अङ्गारार्थितया जनेरतिजडैरुड्डामरैः पामरैः पश्यैष प्रगुणैर्गुणैरपि गुरुर्दग्धः स कालागुरुः॥
MSS_9468 कान्तिर्यस्य शरन्निशाकरकलालावण्यसंवादिनी तं विक्रेतुमिहासि यासि किमहो हारं विहारं श्रियः। एतां पश्य पुरः पुलिन्दनगरीं भूपाः कुरङ्गीदृशां यत्रैता गलकन्दले च कुचयोरङ्के च गुञ्जास्रजः॥
MSS_9469 कान्तिर्लोचनवर्तिरद्भुतमयी मूर्तिर्महत् सौरभं निःष्यन्दोऽथ सुधाकरादपि सुधास्यन्दादपि ह्लादकः। सर्वोऽयं विरलो जगत्यपि गुणग्रामोऽभिरामो हहा पश्योत्तंसभुजंगसंगमजुषः श्रीखण्ड ते खण्डितः॥
MSS_9469A कान्तिश्चन्द्रमसो मृगस्य नयने बाहू मृणालस्य ते हंसानां गमनं सरोजवदने हेम्नो घटौ ते कुचौ। एतत्ते परकीयवस्तु सकलं नमैकमात्रं तव मानं मा कुरु मानिनि प्रियतमे रूपाभिमानं प्रति॥
MSS_9470 कान्तिश्रिया निर्जितपद्मरागं मनोज्ञगन्धं द्वयमेव शस्तम्। नवप्रबुद्धं जलजं जलेषु स्थलेषु तस्या वदनारविन्दम्॥
MSS_9470A कान्तिस्ते कनकाचलप्रतिनिधिः कान्ताकुचस्पर्धि ते सौभाग्यं क्षितिपालदर्शनविधौ त्वत्पूर्वकं दर्शनम्। सौरभ्यं सकलातिशायि भवतो जम्बिर किं ब्रूमहे कर्पूरप्रतिकूलता यदि न ते त्वय्येव सर्वे गुणाः॥
MSS_9471 कान्तिस्ते यदि निर्मला यदि गुणा लक्ष्मीर्यदि स्थायिनी मा गाः पद्म मदं तथापि गलिता ह्येते शरद्वासराः। संस्पर्शेन तुषारवारिपृषतामालूनमूर्तेः सरो- मध्येऽत्रैव वराटकेन भवतः स्थेयं पुनः केवलम्॥
MSS_9472 कान्ते कत्यपि वासराणि गमय त्वं मीलयित्वा दृशौ स्वस्ति स्वस्ति निमीलयामि नयने यावन् न शून्या दिशः। आयाता वयम् आगमिष्यति सुहृद्वर्गस्य भाग्योदयैः सन्देशो वद कस् तवाभिलषितस् तीर्थेषु तोयाञ्जलिः॥
MSS_9473 कान्ते कथंचित् कथितप्रयाणे क्षणं विनम्रा विरहार्दिताङ्गी। ततस् तमालोक्य कदागतोऽसीत्य् आलिङ्ग्य मुग्धा मुदमाससाद॥
MSS_9474 कान्ते कनकजम्बीरं करे किमपि कुर्वति। आगारलिखिते भानौ बिन्दुमिन्दुमुखी ददौ॥
MSS_9475 कान्ते कलितचोलान्ते दीपे वैरिणि दीप्यति। आसीदसितपद्माक्ष्याः पक्षो नयनमुद्रणम्॥
MSS_9476 कान्ते काञ्चुलिकावलोकिनि कलावत्या नमन्त्या स्थितं तस्मिन् कोमलकाकुभाषिणि तया स्पन्दी निरुद्धोऽधरः। उत्थायाथ करस्पृशि प्रियतमे यूनोर्नवे संगमे काञ्चीकूजितकैतवेन मदनो द्यौःशान्तिमभ्यस्यति॥
MSS_9476A कान्ते कथय कथं वा गच्छसि पानीयशालिकामेका। अङ्गमनङ्गं नितराम् अङ्कुरयति पङ्कजाक्षि वयोऽपि तव॥
MSS_9477 कान्ते किं कुपितासि, कः परजने प्राणेश कोपो भवेत् कोऽयं सुभ्रु पर, स्त्वमेव, दयिते दासोऽस्मि किं ते परः। इत्युक्त्वा प्रणतः प्रियः क्षितितलादुत्थाप्य सानन्दया नेत्राम्भःकणिकाङ्किते स्तनतटे तन्व्या समारोपितः॥
MSS_9478 कान्ते कुटिलमालोक्य कर्णकण्डूयनेन किम्। कामं कथय कल्याणि किङ्करः करवाणि यत्॥
MSS_9479 कान्ते गृहाण त्वमिमां स्वमालाम् अकारणं किं कलहं करोषि। यत्पूर्वपादं मनुषेऽत्र शुद्धं तत् तथ्यमेवास्ति न चेदिदं स्यात्॥
MSS_9480 कान्ते घोरकृतान्तवक्रकुहरात् त्वं पुण्यपुञ्जेन मे मुक्ता कृन्त तदर्जनश्रमभरं प्रत्यङ्गमालिङ्ग्य माम्। इत्याकर्ण्य निमीलितार्धनयनं स्मेरं शनैरानतं सोल्लासं वदनाम्बुजं मृगदृशः स्वैरं चुचुम्ब प्रियः॥
MSS_9481 कान्ते जग्मुषि ताम्रचूडरटितं श्रुत्वा प्रबुद्धा जवात् किंचिद् वासवदिङ्मुखं प्रविकसद् दृष्ट्वा गवाक्षाध्वना। संत्रासेन समीरिता प्रियतमप्रेम्णावरुद्धा शनैर् उत्थानोपनिवेशनानि कुरुते तल्पे मुहुः पांसुला॥
MSS_9482 कान्ते तथा कथमपि प्रथितं मृगाक्ष्या चातुर्यमुद्धतमनोभवया रतेषु। तत्कूजितान्यनुवदद्भिरनेकवारं शिष्यायितं गृहकपोतशतैर्यथा स्यात्॥
MSS_9483 कान्ते तल्पमुपागते विगलिता नीवी स्वयं तत्क्षणात् तद्वासः श्लथमेखलागुणधृतं किंचिन्नितम्बे स्थितम्। एतावत् सखि वेद्मि केवलमहं तस्याङ्गसङ्गे पुनः कोऽसौ कास्मि रतं तु किं कथमिति स्वल्पापि मे न स्मृतिः॥
MSS_9484 कान्तेत्युत्पललोचनेति विपुलश्रोणीभरेत्युन्नमत्- पीनोत्तुङ्गपयोधरेति सुमुखाम्भोजेति सुभ्रूरिति। दृष्ट्वा माद्यति मोदतेऽभिरमते प्रस्तौति विद्वानपि प्रत्यक्षाशुचिपुत्रिकां स्त्रियमहो मोहस्य दुश्चेष्टितम्॥
MSS_9484A कान्ते त्वत्कुचचूचुकौ तदुपरि स्मेरा च हारावली तद्वक्त्रं तरुणाङ्गि बिम्बितमनुच्छायालताश्यामताम्। त्वं सर्वाङ्गमनोरमे त्रिजगतां बध्नासि दृष्ट्या मनो जम्बूवज्जलबिन्दुवज्जलजवज्जम्बालवज्जालवत्॥
MSS_9485 कान्ते त्वन्नेत्रकान्तं पुरु कमलवनं त्वन्मुखस्योपमेयश् चन्द्रः प्रत्यक्षसिद्धः पिककुलमपि च त्वत्स्वरस्यानुकारि। रम्भाकाण्डस् त्वदूरुच्छविरपि सुलभः कम्बवश्च त्वदीयाः कण्ठाकारा शिखण्डास् तव कचसदृशास्तत् कथं तेऽसमत्वम्॥
MSS_9486 कान्ते धावय मे पादाव् इति भर्त्रा निवेदिता। न तया धावितौ पादौ भर्तुराज्ञा न लङ्घिता॥
MSS_9487 कान्तेन प्रहितो नवः प्रियसखीवर्गेण बद्धस्पृहश् चित्तेनोपहृतः स्मराय न समुत्स्रष्टुं गतः पाणिना। आमृष्टो मुहुरीक्षितो मुहरभिघ्रातो मुहुर्लोठितः प्रत्यङ्गं च मुहुः कृतो मृगदृशा किं किं न चूताङ्कुरः॥
MSS_9488 कान्ते नितान्तं दयिताकुचान्त- चोलाञ्चलं कर्षति हर्षमुग्धे। बभार बाला नमितास्यहास्य- लेशापदेशादपरं निचोलम्॥
MSS_9489 कान्ते नितान्तमेतैर् वचनै रुषितेव लक्ष्यते भवती। क इवोष्यते न वचनैर् उक्तैरागांस्यपह्नोतुम्॥
MSS_9489A कान्ते कृतागसि पुरः परिवर्तमाने सख्यं सरोजशशिनोः सहसा बभूव। रोषाक्षरं सुदृशि वक्तुमपारयन्त्याम् इन्दीवरद्वयमवाप तुषारधाराम्॥
MSS_9489B कान्ते पश्यति सानुरागमबला साचीकरोत्याननं तस्मिन् कामकलाकलापकुशले व्यावृत्तवक्त्रे किल। पश्यन्ती मुहुरन्तरङ्गमदना दोलायमानेक्षणा लज्जामन्मथमध्यगापि नितरां तस्याभवत् प्रीतये॥
MSS_9490 कान्ते यामि, क्व, देशान्तर, मपि शयना, न्नेति, किं सद्मनोऽपि क्वैतावन्मात्र, माः किं कथयसि नगरा, न्न प्रिये निर्वृतोऽपि। इत्याकर्ण्योक्तवस्तुक्रमघनघनहृद्वेदना वेद नाहं काहं कुत्रास्मि कोऽयं बत हतसमयोऽप्यस्मि वा नास्मि वेति॥
MSS_9491 कान्ते विचित्रसुरतक्रमबद्धरागे सङ्केतकेऽपि मृगशाबदृशा रसेन। तत्कूजितं किमपि येन तदीयतल्पं नाल्पैः परीतमनुकूजितलावकौघैः॥
MSS_9492 कान्ते विलासिनि कलावति पद्मनेत्रे नित्यं त्वयि प्रियतमे रमते मनो मे। इत्थं भवन्तमुरुभावनया वदन्तं श्रीकृष्ण मां बुधजना अपि हा हसन्ति॥
MSS_9493 कान्ते सागसि कञ्चुकस्पृशि तया साचीकृतग्रीवया मुक्ताः कोपकषायमन्मथशरत्क्रूराः कटाक्षाङ्कुराः। साकूतं दरहासकेसरवचोमाध्वीकधारालसा प्रीतिः कल्पलतेव काचन महादानीकृता सुभ्रुवा॥
MSS_9493A कान्ते सागसि काचिदन्तिकगते निर्भर्त्स्य रोषारुणैर् भ्रूभङ्गीकृटिलैरपाङ्गवलनैरालोकमान् आ मुहुः। बध्वा मेखलया सपत्नरमणीपादाब्जलाक्षाङ्कितं लीलानीलसरोरुहेण निटिलं हन्ति स्म रोषाकुला॥
MSS_9494 कान्ते सागसि यापिते प्रियसखीवेषं विधायागते भ्रान्त्यालिङ्ग्य मया रहस्यमुदितं तत्संगमाकाङ्क्षया। मुग्धे दुष्करमेतदित्यतितरामुक्त्वा सहासं बलाद् आलिङ्ग्य च्छलितास्मि तेन कितवेनाद्य प्रदोषागमे॥
MSS_9495 कान्ते स्नेहनिधौ समीयुषि मधौ जित्वा श्रियं शैशिरीं विश्लेषादिव तस्य पाण्डिमभृतामालीलतानामियम्। कर्तुं नूतनचित्रपत्ररचनां किं काननश्रीरिमां प्राचीनां पवनाञ्चलेन परितः पत्रावलीं लुम्पति॥
MSS_9496 कान्ते हन्त सुकोमला बत मता प्राग् व्यर्थमेव भ्रमात् किंतु त्वं भुवि निष्ठुरा निरुपमा पश्यस्यपीमं न माम्। तस्माद् वक्षसि ते पयोधरमिषाद् धात्रा निखायार्पितौ शैलेन्द्राविति सांप्रतं न हि चिरं सौख्यं परक्लेशितुः॥
MSS_9497 कान्तो नर्मणि नैपुणेन विदितस्त्वं शैशवद्वेषिणी क्रीडाशैलशिरोमणिर्गृहमिदं रम्यो वसन्तोत्सवः। सख्यः कामकथोपचारचतुराः संभोगकालेऽधुना मानो वा कलहोऽथवा यदि कदा तच्चेतसो निर्वृतिः॥
MSS_9498 कान्तो यास्यति दूरदेशमिति मे चिन्ता परं जायते लोकानन्दकरो हि चन्द्रवदने वैरायते चन्द्रमाः। किं चायं वितनोति कोकिलकलालापो विलापोदयं प्राणानेव हरन्ति हन्त नितरामाराममन्दानिलाः॥
MSS_9499 कान्तोऽसि नित्यमधुरोऽसि रसाकुलोऽसि किं चासि पञ्चशरकार्मुकमद्वितीयम्। इक्षो तवास्ति सकलं परमेकमूनं यत् सेवितो भजसि नीरसतां क्रमेण॥
MSS_9500 कान्त्या काञ्चनकान्तया परिमलैर्भाग्यैकभोग्यैस् तथा सौन्दर्येण च साधुनैव कुसुमं हा हन्त न त्वत्समम्। अक्रोधं शृणु किन्तु दूषणमिव त्वय्यस्ति किञ्चित् पुनस् तत्त्वज्ञैर्यदचुम्बितं त्वमसि रे चाम्पेय पुष्पन्धयैः॥
MSS_9501 कान्त्या दरिद्रत्वमुपैति चन्द्रः किमस्ति तत्त्वं विकचोत्पलेषु। न वेद्यि विश्वास्य कथं मृगाक्ष्या सौन्दर्यसृष्टिर्मुषिता विधातुः॥
MSS_9502 कान्त्या विलुप्तानि विलोचनानाम् आपाटलानामतिरोदनेन। सकुङ्कुमानीव पुनर्भंवन्ति यस्यारिनारीकुचमण्डलानि॥
MSS_9503 कान्त्या सुवर्णवरया परया च शुद्ध्या नित्यं स्विकाः खलु शिखाः परितः क्षिपन्तीम्। चेतोहरामपि कृशेशयलोचने त्वां जानामि कोपकलुषो दहनो ददाह॥
MSS_9504 कान्यकुब्जा द्विजाः सर्वे मागधं माधुरं विना। गौडद्राविडविख्याताः कान्यकुब्जाः महोद्भवाः॥
MSS_9505 का पाण्डुपत्नी गृहभूषणं किं को रामशत्रुः किमगस्त्यजन्म। कः सूर्यपुत्रो विपरीतपृच्छा कुन्तीसुतो रावणकुम्भकर्णाः॥
MSS_9506 कापि कान्तमिदमाह महेला साधु साधय तथा युधि कार्यम्। वर्तते तव यथा च जयश्रीर् लोकनाथललना च सपत्नी॥
MSS_9507 कापि कुड्यलिखितावधिरेखाः प्रोषितप्रियतमा गणयन्ती। वेश्मनि प्रबलवह्निपरीते सास्रया बहिरनीयत सख्या॥
MSS_9508 कापि मुख्यपदवीमधिरोप्य स्वां सखीं स्वकरधारितदीपा। प्राणनाथरतिगेहमयासीद् अद्भुतो रतिपतेरुपदेशः॥
MSS_9509 कापिशायनसुगन्धि विघूर्णन्न् उन्मदोऽधिशयितुं समशेत। फुल्लदृष्टिवदनं प्रमदानाम् अब्जचारु चषकं च शडङ्घ्रिः॥
MSS_9510 कापि शीघ्रमवधीरितमाना मानिनो विचलिता प्रियधाम्नि। आगतेन मरुतापि पुरस्ताल् लाघवस्य परिहारममंस्त॥
MSS_9511 कापुरुषः कुक्कुरश्च भोजनैकपरायणः। लालितः पार्श्वमायाति वारितो नैव गच्छति॥
MSS_9512 काप्यङ्घ्री रङ्गपत्र्यारुणयति रमणी भूषणैर्भाति काचिद् गायत्यन्या परापि प्रलसति लहरीलक्ष्म वासो वसाना। यत्रान्या स्नेहपूरान् वितरति च मुदं याति दोलाभिरन्या सा शृङ्गारद्वितीया रचयति न मनः कस्य शृङ्गारमग्नम्॥
MSS_9513 काप्यन्या मुकुलाधिकारमिलिता लक्ष्मीरशोकद्रुमे माकन्दः समयोचितेन विधिना धत्तेऽभिजातं वपुः। किं चाषाढगिरेरनङ्गविजयप्रस्तावनापण्डित ः स्वैरं सर्पति बालचन्दनलतालीलासखो मारुतः॥
MSS_9514 काप्यभिख्या तयोरासीद् व्रजतो शुद्धवेषयोः। हिमनिर्मुक्तयोर्योगे चित्राचन्द्रमसोरिव॥
MSS_9515 काप्यागतं वीक्ष्य मनोधिनाथं समुत्थिता सादरमासनाय। करेण शिञ्जद्वलयेन तल्पम् आस्फालयन्ती कलमाजुहाव॥
MSS_9516 का प्रस्तुताभिषेकाद् आर्यं प्रच्यावयेद् गुणज्येष्ठम्। मन्ये ममैव पुण्यैः सेवावसरः कृतो विधिना॥
MSS_9517 का प्रियेण रहिता वराङ्गना धाम्नि केन तनयेन नन्दिता। कीदृशेन पुरुषेण पक्षिणां बन्धनं समभिलष्यते सदा॥
MSS_9518 का प्रीतिः सह मार्जारैः का प्रीतिरवनीपतौ। गणिकाभिश्च का प्रीतिः का प्रीतिर्भिक्षुकैः सह॥
MSS_9519 काभिर्न तत्राभिनवस्मराज्ञा विश्वासनिक्षेपवणिक् क्रियेऽहम्। जिह्नेति यन्नैव कुतोऽपि तिर्यक् कश्चित् तिरश्चस्त्रपते न तेन॥
MSS_9520 का भूषा बलिनां, क्षमा, परिभवः, कोपः स्वकुल्यैः कृतः किं दुःखं, परसंश्रयो, जगति कः श्लाघ्यो, य आश्रीयते। को मृत्यु, र्व्यसनं, शुचं जहति के, यैर्निर्जिता शत्रवः कैर्विज्ञातमिदं विराटनगरच्छन्नस्थितैः पाण्डवैः॥
MSS_9521 कामं करीषाग्निमधो निधाया- भ्रमेण तापातिशयं भजध्वम्। युष्माकमद्यावधि नाधिकारो दुग्धातिमुग्धाधरमाधुरीषु॥
MSS_9522 कामं कर्णकटुः कृतोऽतिमधुरः केकारवः केकिनां मेघाश्चामृतधारिणोऽपि विहिताः प्रायो विषस्यन्दिनः। उन्मीलन्नवकन्दलावलिरसौ शय्यापि सर्पायते तत् किं यद् विपरीतमत्र न कृतं तस्या वियोगेन मे॥
MSS_9523 कामं कामदुघं धुङ्क्ष्व मित्राय वरुणाय च। वयं धीरेण दानेन सर्वान् कामानशीमहि॥
MSS_9524 कामं कामयते न केलिनलिनीं नामोदते कौमुदी- निस्यन्दैर्न समीहते मृगदृशामालापलीलामपि। सीदन्नेष निशासु दुःसहतनुर्भोगाभिलाषालसैर् अङ्गैस्ताम्यति चेतसि व्रजवधूमाधाय मुग्धो हरिः॥
MSS_9525 कामं कामयमानस्य यदा कामः समृद्ध्यते। अथैनमपरः कामस् तृष्णा विध्यति बाणवत्॥
MSS_9526 कामं कामसमस् त्वमत्र जगति ख्यातोऽसि यत् सर्वदा रूपेणैव महीपते तव धनुःपाण्डित्यमन्यादृशम्। त्वं यस्मिन् विशिखं विमुञ्चसि तमेवोद्दिश्य मुक्तत्रपं त्रुट्यत्कंचुकमुद्गतस्पृहमहो धावन्ति देवाङ्गनाः॥
MSS_9527 कामं कुमीनसदृशं राज्यमपि प्राज्यकण्टकं कुशलः। पाकान्वितमतिसुरसं भुङ्क्ते बहुधावधानेन॥
MSS_9528 कामं कूले नदीनामनुगिरि महिषीयूथनीडोपकण्ठे गाहन्ते शष्पराजीरभिनवशलभग्रासलोला बलाकाः। अन्तर्विन्यस्तवीरुत्तृणमयपुरुषत्रासविघ्नं कथंचित् कापोतं कोद्रवाणां कवलयति कणान् क्षेत्रकोणैकदेशे॥
MSS_9529 कामं कोपकषायिताक्षियुगलं कृत्वा करोत्फालनैः क्षुद्रान् वन्यमृगात् करीन्द्र सहसा विद्रावय त्वं मुदा। हेलाखण्डितकुम्भिकुम्भविगलद्रक्तारुणाङ्गे हरौ जाते लोचनगोचरे यदि भवान् स्थाता तदा मन्महे॥
MSS_9530 कामं क्रोधं च लोभं च दम्भं दर्पं च भूमिपः। सम्यग्विजेतुं यो वेद स महीमभिजायते॥
MSS_9530A कामं क्रोधं भयं लोभं दम्भं मोहं मदं तथा। निद्रां मत्सरमालस्यं नास्तिक्यं च परित्यज॥
MSS_9531 कामं क्रोधं लोभं मोहं त्यक्त्वात्मानं पश्य हि कोऽहम् आत्मज्ञानविहीना मूढास् ते पच्यन्ते नरके मूढाः॥
MSS_9532 कामं गुणैर्महानेष प्रकृत्या पुनरासुरः। उत्कर्षात् सर्वतो वृत्तेः सर्वाकारं हि दृप्यति॥
MSS_9533 कामं जनाः स्मयन्ते कैलासविलासवर्णनावसरे। साधनकथनावसरे साचीकुर्वन्ति वक्त्राणि॥
MSS_9534 कामं तु क्षपयेद् देहं पुष्पमूलफलैः शुभैः। न तु नामापि गृह्णीयात् पत्यौ प्रेते परस्य तु॥
MSS_9535 कामं दहन्तु मरुतो मलयाचलस्य चन्द्रोऽपि पातयतु वा नितरां स्फुलिङ्गान्। दूरे प्रियो विमलवंशमणिः पतिर्मे तत्साम्प्रतं त्वरितमानय तं कथंचित्॥
MSS_9536 कामं दीर्घा भवेद् यात्रा कामं पन्था महान् भवेत्। सोऽपि प्रभोः कृपामेव नित्यमाश्रयतेऽन्ततः॥
MSS_9537 कामं दुग्धे विप्रकर्षत्यलक्ष्मीं कीर्तिं सूते दुष्कृतं या हिनस्ति। तां चाप्येतां मातरं मङ्गलानां धेनुं धीराः सूनृतां वाचमाहुः॥
MSS_9538 कामं दुर्विषहज्वरं जनयति व्याघूर्णयत्पक्षिणी गात्राण्यूरुनितम्बगण्डहृदयान्युच्छूनय् अत्युल्बणम्। तां तां दुर्विकृतं करोति सुहृदो गाढं व्यथन्ते यया व्याधियौवनमात्मनाशनियतः के ते ग्रहण्यादयः॥
MSS_9539 कामं दृष्टा मया सर्वा विवस्त्रा रावणस्त्रियः। न तु मे मनसः किंचिद् वैकृत्यमुपपद्यते॥
MSS_9540 मनो हि हेतुः सर्वेषाम् इन्द्रियाणां प्रवर्तने। शुभाशुभास्ववस्थासु तच्च मे सुव्यवस्थितम्॥
MSS_9541 कामं न पश्यति दिदृक्षत एव भूम्ना नोक्तापि जल्पति विवक्षति चादरेण। लज्जास्मरव्यतिकरेण मनोऽधिनाथे बाला रसान्तरमिदं ललितं बिभर्ति॥
MSS_9542 कामं निष्करुणं वेत्सि वेत्सि तं बहुवल्लभम्। दूति चूताङ्कुरखरा दिशो वेत्सि न वेत्सि किम्॥
MSS_9543 कामं नृपाः सन्तु सहस्रशोऽन्ये राजन्वतीमाहुरनेन भूमिम्। नक्षत्रताराग्रहसंकुलापि ज्योतिष्मती चान्द्रमसैव रात्रिः॥
MSS_9543A कामं परमिति ज्ञात्वा देवोऽपि हि पुरन्दरः। गौतमस्य मुनेः पत्नीम् अहल्यां चकमे पुरा॥
MSS_9544 कामं प्रत्यादिष्टां स्मरामि न परिग्रहं मुनेस् तनयान्। बलवत् तु दूयमानं प्रत्याययतीव मे हृदयम्॥
MSS_9545 कामं प्रदीपयति रूपमभिव्यनक्ति सौभाग्यमावहति वक्त्रसुगन्धितां च। ऊर्जं करोति कफजाश्च निहन्ति रोगांस् ताम्बूलमेवमपरांश्च गुणान् करोति॥
MSS_9546 युक्तेन चूर्णेन करोति रागं रागक्षयं पूगफलातिरिक्तम्। चूर्णाधिकं वक्त्रविगन्धकारि पत्राधिकं साधु करोति गन्धम्॥
MSS_9547 पत्राधिकम् निशि हितं सफलं दिवा च प्रोक्तान्यथाकरणमस्य विडम्बनैव। कक्कोलपूगलवलीफलपारिजातैर् आमोदितं मदमुदा मुदितं करोति॥
MSS_9548 कामं प्रदोषतिमिरेण न दृश्यसे त्वं सौदामिनीव जलदोदरसंधिलीना। त्वां सूचयिष्यति तु माल्यसमुद्भवोऽयं गन्धश्च भीरु मुखराणि च नूपुराणि॥
MSS_9549 कामं प्रियानपि प्राणान् विमुञ्चन्ति मनस्विनः। इच्छन्ति न त्वमित्रेभ्यो महतीमपि सत्क्रियाम्॥
MSS_9550 कामं प्रिया न सुलभा मनस् तु तद्भावदर्शनाश्वासि। अकृतार्थेऽपि मनसिजे रतिमुभयप्रार्थना कुरुते॥
MSS_9551 कामं भवन्तु मधुलम्पटषट्पदौघ- संघट्टधुन्धुमघनध्वनयोऽब्जखण्डाः। गायत्यतिश्रुतिसुखं विधिरेव यत्र भृङ्गः स कोऽपि धरणीधरनाभिपद्मः॥
MSS_9552 कामं भवन्तु सरितो भुवि सुप्रतिष्ठाः स्वादूनि सन्तु सलिलानि च शुक्तयश्च। एतां विहाय वरवर्णिनि ताम्रपर्णीं नान्यत्र सम्भवति मौक्तिककामधेनुः॥
MSS_9553 कामं मा कामयध्वं वृषमपि च भृशं माद्रियध्वं न वित्ते चित्तं दत्त श्रयध्वं परममृतफला या कला तामिहैकाम्। इत्थं देवः स्मरारिर्वूषमधरचरीकृत्य मूर्त्यैव दित्सन् निःस्वो विश्वोपदेशानमृतकरकलाशेखरस्त्रायतां वः॥
MSS_9554 कामं लिखतु संस्थानं कश्चिद् रूपं च भास्वतः। अभित्तिविहतालम्बम् आलोकं विलिखेत् कथम्॥
MSS_9555 कामं वनेषु हरिणास् तृणेन जीवन्त्ययत्नसुलभेन। विदधति धनिषु न दैन्यं ते किल पशवो वयं सुधियः॥
MSS_9556 कामं वपुः पुलकितं नयने धृतास्रे वाचः सगद्गदपदाः सखि कम्पि वक्षः। ज्ञातं मुकुन्दमुरलीरवमाधुरी ते चेतः सुधांशुवदने तरलीकरोति॥
MSS_9557 कामं वाचः कतिचिदफलाः सन्तु लोके कवीनां सन्त्येवान्या मधुरिपुकथासंस्तवात् कामदोग्ध्र्यः। वित्तं कामं भवतु विफलं दत्तमश्रोत्रियेभ्यः पात्रे दत्तैर्भवति हि धनैर्धन्यता भूरिदातुः॥
MSS_9558 कामं विषं च विषयाश्च निरीक्ष्यमाणाः श्रेयो विषं न विषयाः परिसेव्यमानाः। एकत्र जन्मनि विषं विनिहन्ति पीतं जन्मान्तरेषु विषयाः परितापयन्ति॥
MSS_9559 कामं शिवेन शमितं पुनरुज्जगार दृष्टिस् तवेति किमियं जननि स्तुतिस्ते। लीलाप्रसूतपुरुषार्थचतुष्टयायास् तस्याः परं तु स भवत्यवयुक्त्यवादः॥
MSS_9560 कामं शीर्णपलाशपत्ररचितां कन्थां वसानो वने कुर्यामम्बुभिरप्ययाचितसुखैः प्राणानुबन्धस्थितिम्। साङ्गग्लानि सवेपितं सचकितं सान्तर्निदाघज्वरं वक्तुं न त्वहमुत्सहे सकृपणं देहीति दीनं वचः॥
MSS_9561 कामं शुनको नृपति- प्रसादतः स्याद् गजेन्द्रमौलिस्थः। भवतेव तेन सह रे नार्दयितुं शक्यते जातु॥
MSS_9562 कामं श्यामतनुस् तथा मलिनयत्यावासवस्त्रादिकं लोकं रोदयते भनक्ति जनतागोष्ठीं क्षणेनापि यः। मार्गेऽप्यङ्गुलिलग्न एव भवतः स्वाभाविनः श्रेयसे हा स्वाहाप्रिय धूममङ्गजमिमं सूत्वा न किं लज्जितः॥
MSS_9563 कामं सन्तु सहस्रशः कतिपये सारस्यधौरेयकाः कामं वा कमनीयतापरिमलस्वाराज्यबद्धव्रताः। नैवैवं विवदामहे न च वयं देव प्रियं ब्रूमहे यत्सत्यं रमणीयतापरिणतिस्त्वय्येव पारं गता॥
MSS_9564 कामं सर्वोऽप्यलंकारो रसमर्थे निषिञ्चति। तथाप्यग्राम्यतैवैनं भारं वहति भूयसा॥
MSS_9564A कामं सुधाकरकरामृतदिव्यरूप- सौधाग्रपीठवसतिः सुखमस्तु काकः। श्रीसुन्दरीरमणसङ्गमकण्ठलग्न- पूर्यत्सुधामणितजित् किमसौ कपोतः॥
MSS_9565 कामं स्त्रियो निषेवेत पानं वा साधु मात्रया। न द्यूतमृगये विद्वान् अत्यन्तव्यसने हि ते॥
MSS_9566 कामं हरिर्भव विमूढ भवाथ चन्द्रश् चन्द्रार्धमौलिरथ वा हर एव भूयाः। विद्याप्रणाशपरिवर्धितघोरदीप्तेः क्रोधानलस्य मम नेन्धनतां प्रयासि॥
MSS_9567 कामः कमनीयतया किमपि निकामं करोति संमोहम्। विषमिव विषमं सहसा मधुरतया जीवनं हरति॥
MSS_9568 कामः कामं कमलवदनानेत्रपर्यन्तवासी दासीभूतत्रिभुवनजनः प्रीतये जायतां वः। दग्धस्यापि त्रिपुररिपुणा सर्वलोकस्पृहार्हा यस्याधिक्यं रुचिरतितरामञ्जनस्येव याता॥
MSS_9569 कामः कुप्यति चन्द्रमा अपि बलान्मां दग्धुमभ्युद्यतो वाता वापि समागता यमदिशः प्राणान् निहर्न्तु तथा। रक्ताक्षास्त्वरयन्ति तान् परभृताः स्वैः कूजनैर्दूति तत् प्रेयांसं तमुपानयाश्वितरथा त्राणं न मे कुत्रचित्॥
MSS_9569A कामः क्रोधश्च लोभश्च देहे तिष्ठन्ति तस्कराः। ज्ञातरत्नमपाहारि तस्माज् जाग्रत जाग्रत॥
MSS_9570 कामः क्रोधश्च लोभश्च मानो हर्षो मदस् तथा। एते हि षड् विजेतव्या नित्यं स्वं देहमाश्रिताः॥
MSS_9571 कामः क्रोधश्च लोभश्च मदो मानस् तथैव च। हर्षश्च शत्रवो ह्येते नाशाय कुमहीभृताम्॥
MSS_9571A कामः क्रोधश्च लोभश्च मोहो हर्षो मदस्तथा। षड्वर्गमुत्सृजेदेनं यस्मिंस्त्यक्ते सुखी नृपः॥
MSS_9571B कामः क्रोधस् तथा मोहस् त्रयोऽप्येते महाद्विषः। एते न निर्जिता यावत् तावत् सौख्यं कुतो नृणाम्॥
MSS_9572 कामः क्रोधस् तथा लोभो देहे तिष्ठन्ति तस्कराः। ते मुष्णन्ति जगत् सर्वं तस्माज्जाग्रत जाग्रत॥
MSS_9572A-B कामः क्रोधस् तथा लोभो रागो द्वेषश्च मत्सरः। मदो माया तथा मोहः कन्दर्पो दर्प एव च॥ एते हि रिपवो घोरा धर्मसर्वस्वहारिणः। एतैर्बम्भ्रम्यते जीवः संसारे बहुदुःखदे॥
MSS_9573 कामः क्रोधस् तथा लोभो हर्षो मानो मदस् तथा। षड्वर्गमुत्सृजेदेनं तस्मिंस् त्यक्ते सुखी नृपः॥
MSS_9574 कामः क्रोधो मदो मानो लोभो हर्षस् तथैव च। एते वर्ज्याः प्रयत्नेन सादरं पृथिवीक्षिता॥
MSS_9575 एतेषां विजयं कृत्वा कार्यो भृत्यजयस् ततः। कृत्वा भृत्यजयं राजा पौराञ्जनपदाञ्जयेत्॥
MSS_9576 कामः सर्वात्मना हेयः स चेद्धातुं न शक्यते। स्वभार्यां प्रति कर्तव्यः सैव तस्य हि भेषजम्॥
MSS_9577 ... ... ... ...। काम एवार्थधर्माभ्यां गरीयानिति मे मतिः॥
MSS_9578 काम एष महाशत्रुस् तमेकं निर्जयेद् दृढम्। जितकामा महात्मानस् तैर्जितं निखिलं जगत्॥
MSS_9579 कामकारो महाप्राज्ञ गुरूणां सर्वदानघ। उपपन्नेषु दारेषु पुत्रेषु च विधीयते॥
MSS_9580 कामकार्मुकतया कथयन्ति भ्रूलतां मम पुनर्मतमन्यत्। लोचनाम्बुरुहयोरुपरिस्थं भृङ्गशावकततिद्वयमेतत्॥
MSS_9581 कामक्रोधं तथा लोभं स्वादु शृङ्गारकौतुके। अतिनिद्रातिसेवे च विद्यार्थी ह्यष्ट वर्जयेत्॥
MSS_9582 कामक्रोधग्राहवतीं पञ्चेन्द्रियजलां नदीम्। कृत्वा धृतिमयीं नावं जन्मदुर्गाणि संतर॥
MSS_9582A कामक्रोधभयादन्यैर् लोभ्यमानो न लुभ्यति। यया शक्त्या युतः कार्ये मन्त्रशक्तिस्तु सा स्मृता॥
MSS_9583 कामक्रोधमदोन्मत्ताः स्त्रीणां ये वशवर्तिनः। न ते जलेन शुध्यन्ति स्नानतीर्थशतैरपि॥
MSS_9584 कामक्रोधवियुक्तानां यतीनां यतचेतसाम्। अभितो ब्रह्मनिर्वाणं वतैते विदितात्मनाम्॥
MSS_9585 कामक्रोधस् तथा मोहो लोभो मानो मदस् तथा। षड्वर्गमुत्सृजेदेनम् अस्मिंस्त्यक्ते सुखी नृपः॥
MSS_9586 कामक्रोधादयः सर्वे मतिरक्षाण्यहंकृतिः। गुणा विविधकर्माणि विलीयन्ते मनःक्षयात्॥
MSS_9586A कामक्रोधादिभिस्तापैस् ताप्यमानो दिवानिशम्। आत्मा शरीरान्तस्थोसौ पच्यते पुटपाकवत्॥
MSS_9587 कामक्रोधानृतद्रोहलोभमोहमदादयः। नमन्ति यत्र राजेन्द्र तमेव ब्राह्मणं विदुः॥
MSS_9588 कामक्रोधावनादृत्य धर्ममेवानुपालयेत्। धर्मः श्रेयस्करतमो राज्ञां भरतसत्तम॥
MSS_9588A कामक्रोधावनिर्जित्य किमरण्ये करिष्यति। अथवा निर्जितावेतौ किमरण्ये करिष्यति॥
MSS_9589 कामक्रोधौ तु संयम्य योऽर्थान् धर्मेण पश्यति। प्रजास्तमनुवर्तन्ते समुद्रमिव सिन्धवः॥
MSS_9590 कामक्रोधौ द्वयमपि पदं प्रत्यनीकं वशित्वे हत्वानङ्गं किमिव हि रुषा साधितं त्र्यम्बकेण। यस् तु क्षान्त्या शमयति शतं मन्मथाद्यानरातीन् कल्याणं वो दिशतु स मुनिग्रामणीरर्कबन्धुः॥
MSS_9591 कामक्रोधौ पुरस्कृत्य योऽर्थं राजानुतिष्ठति। न स धर्मं न चाप्यर्थं परिगृह्णाति बालिशः॥
MSS_9592 कामक्रोधौ मद्यतमौ नियोक्तव्यौ यथोचितम्। कामः प्रजापालने च क्रोधः शत्रुनिबर्हणे॥
MSS_9593 कामक्रोधौ विनिर्जित्य किमरण्यैः करिष्यति। अन्नेन धार्यंते देहः कुलं शीलेन धार्यते॥
MSS_9594 कामक्रोधौ हि पुरुषम् अर्थेभ्यो व्यपकर्षतः। तौ तु शत्रू विनिर्जित्य राजा विजयते महीम्॥
MSS_9595 कामघ्नाद् विषमदृशो भूत्यवलिप्ताद् भुजङ्गसङ्गरुचेः। को भृङ्गीव न शुष्यति वाञ्छ न फलमीश्वरादगुणात्॥
MSS_9596 कामजं मृगया द्यूतं स्त्रियः पानं तथैव च। व्यसनं व्यसनार्थज्ञैश् चतुर्विधमुदाहृतम्॥
MSS_9597 काम जानामि ते मूलं संकल्पात् किल जायसे। न त्वां संकल्पयिष्यामि समूलो न भविष्यसि॥
MSS_9598 कामजेषु प्रसक्तो हि व्यसनेषु महीपतिः। वियुज्यतेऽर्थधर्माभ्यां क्रोधजेष्वात्मनैव तु॥
MSS_9598A कामतन्त्रेषु निपुणः क्रुद्धानुनयकोविदः। स्फुरितेऽनादरे किंचिद् दयिताया विरज्यति॥
MSS_9599 कामतो रूपधारित्वं शस्त्रास्त्राश्माम्बुवर्षणम्। तमोऽनिलोऽचलो मेधा इति माया ह्यमानुषी॥
MSS_9600 जघान कीचकं भीम आश्रितः स्त्रीसरूपताम्। चिरं प्रच्छन्नरूपोऽभूद् दिव्यया मायया नलः॥
MSS_9601 कामदर्पादिशीलानाम् अविचारितकारिणाम्। आयुषा सह नश्यन्ति सम्पदो मूढचेतसाम्॥
MSS_9602 कामधेनुगुणा विद्या ह्यकाले फलदायिनी। प्रवासे मातृसदृशी विद्या गुप्तं धनं स्मृतम्॥
MSS_9602A कामधेनुधरादीनां दातारः सुलभा भुवि। दुर्लभः पुरुषो लोके सर्वभूतदयापरः॥
MSS_9603 कामनाम्ना किरातेन वितता मूढचेतसाम्। नार्यो नरविहंगानाम् अङ्गबन्धनवागुराः॥
MSS_9604 कामपि धत्ते सूकररूपी कामपि रहितामिच्छति भूपः। केनाकारि च मन्मथजननं केन विराजति तरुणीवदनम्॥
MSS_9605 कामपि श्रियमासाद्य यस् तद्वृद्धौ न चेष्टते। तस्यायतिषु न श्रेयो बीजभोजिकुटुम्बवत्॥
MSS_9606 कामप्रसक्तमात्मानं स्मृत्वा पाण्डुं निपातितम्। निवर्तयेत् तथा क्रोधाद् अनुहादं हतात्मजम्॥
MSS_9607 कामबन्धनमेवैकं नान्यदस्तीह बन्धनम्। कामबन्धनमुक्तो हि ब्रह्मभूयाय कल्पते॥
MSS_9608 कामबाणप्रहारेण मूर्च्छितानि पदे पदे। जीवन्ति युवचेतांसि युवतीनां स्मितामृतैः॥
MSS_9609 काममस्तु जगत् सर्वं कालस्यास्य वशंवदम्। कालकालप्रपन्नानां कालः किं नः करिष्यति॥
MSS_9610 काममा मरणात् तिष्ठेद् गृहे कन्यर्तुमत्यपि। न चैवैनां प्रयच्छेत गुणहीनाय कर्हिचित्॥
MSS_9611 काममाश्रित्य दुष्पूरं दम्भमानमदान्विताः। मोहाद् गृहीत्वासद्ग्राहान् प्रवर्तन्तेऽशुचिव्रताः॥
MSS_9612 कामयन्ते विरज्यन्ते रञ्जयन्ति त्यजन्ति च। कर्षयन्त्योऽपि सर्वार्थाञ् ज्ञायन्ते नैव योषितः॥
MSS_9613 कामयेत न हि क्षुद्रम् अर्थं जातु महामनाः। वर्धयेत स्वमौदार्यं प्रभावं च यशो भुवि॥
MSS_9614 कामवर्षी च पर्जन्यो नित्यं सस्यवती मही। गावश्च घटदोहिन्यः पादपाश्च सदाफलाः॥
MSS_9615 कामवृत्तस् त्वयं लोकः कृत्स्नः समुपवर्तते। यद्वृत्ताः सन्ति राजानस् तद्वृत्ताः सन्ति हि प्रजाः॥
MSS_9616 कामव्याघ्रे कुमतिफणिनि स्वान्तदुर्वारनीडे मायासिंहीविहरणमहीलोभभल्लूकभीमे। जन्मारण्ये न भवति रतिः सज्जनानां कदाचित् तत्त्वज्ञानां विषयतुषिताकण्टकाकीर्णपार्श्वे॥
MSS_9617 कामव्याधशराहतिर्न गणिता संजीवनी त्वं स्मृता नो दग्धो विरहानलेन झटिति त्वत्संगमाशाभृतैः। नीतोऽयं दिवसो विचित्रलिखितैः सम्कल्परूपैर्मया किं वान्यद् हृदये स्थितासि ननु मे तत्र स्वयं साक्षिणी॥
MSS_9618 कामसङ्गरविधौ मृगीदृशः प्रौढपेषणधरे पयोधरे। स्वेदराजिरुदियाय सर्वतः पुष्पवृष्टिरिव पुष्पधन्वनः॥
MSS_9618A कायस् तपस्विषु जयत्यधिकारकामो विश्वस्य चित्तविभुरिन्द्रियवाज्यधीशः। भूतानि बिभ्रति महान्त्यपि यस्य शिष्टिं व्यावृत्तमौलिमणिरश्मिभिरुत्तमाङ्गैः॥
MSS_9619 कामस्तु तस्य नैवास्ति प्रत्यक्षेणोपलक्ष्यते। दम्पत्योः सहधर्मेण त्रयीधर्ममवाप्नुयात्॥
MSS_9620 कामस् तु बाणावसरं प्रतीक्ष्य पतङ्गवद् वह्निमुखं विविक्षुः। उमासमक्षं हरबद्धलक्ष्यः शरासनज्यां मुहुराममर्श॥
MSS_9621 कामस्य कश्चिच् चतुरः शरांश्चेद् विलङ्घयामास कथंचिदन्यान्। उन्मज्जता कोकिलकण्ठयन्त्रात् न पञ्चमास्त्रेण वशीवभूव॥
MSS_9622 कामस्य जेतुकामस्य मिलनाय महीपतेः। दिवो मीनं त्विषामीशो द्वारीकर्तुमिवाययौ॥
MSS_9623 कामस्य वेषशोभा पेशलता चारुता गुणोत्कर्षः। नानाविधाश्च लीलाश् चित्तज्ञानं च कान्तानाम्॥
MSS_9624 कामस्यापि निदानमाहुरपरे मायां महाशासनां निश्चित्कां सकलप्रपञ्चरचनाचातुर्यलीलावतीम्। यत्सङ्गाद् भगवानपि प्रभवति प्रत्यङ्महामोहहा श्रीरङ्गो भुवनोदयावनलयव्यापारचक्रेऽक्रियः॥
MSS_9625 कामस्वभावो यो यस्य न स शक्यः प्रमार्जितुम्। न हि दुष्टात्मनामार्य मा वसत्यालये चिरम्॥
MSS_9626 कामाग्निः परिवर्धितो विरहिणीश्वासानिलैर्निर्भरं तूर्णं तेन कृशानुना कृशतनुर्मुग्धा न दग्धा कथम्। बाला लोलविलोचनाम्बुजगलत्सद्वारिधाराभरैः सिक्ता सम्प्रति तेन जीवसि हरे तां त्वं समुल्लासय॥
MSS_9627 कामतुरो नाधिगच्छेन् महापुरुषकामिनीम्। सहस्रयोनिदेहोऽभूद् इन्द्रोऽहल्यापरिग्रहात्॥
MSS_9628 कामात् क्रोधाद् भयादन्यैर् लोभ्य्मानो न लुम्पति। यया शक्त्या युतः कार्ये मन्त्रशक्तिस्तु सा स्मृता॥
MSS_9629 कामात् क्लाम्यसि का रीतिर् नारीति नरकाभिधा। मलमज्जामयी मांसस्थगी किं न विगीयते॥
MSS_9630 कामात्मता न प्रशस्ता न चैवास्त्यकामता। काम्यो हि वेदाधिगमः कर्मयोगश्च वैदिकः॥
MSS_9631 कामादित्रिकमेव मूलमखिलक्लेशस्य मायोद्भवं मर्त्यानामिति देवमौलिविलसद्भ्राजिष्णुचूडामणिः। श्रीकृष्णो भगवानवोचदखिलप्राणिप्रियो मत्प्रभुर् यस्मात् तत् त्रिकमुद्यतेन मनसा हेयं पुमर्थार्थिना॥
MSS_9632 कामाधिकरणग्राह्यकुलादिबलशालिनः। अहीनेऽपि नरेन्द्रस्य शक्तयः सिद्धिहेतवः॥
MSS_9633 कामानामपि दातारं कर्तारं मानसान्त्वयोः। रक्षितारं न मृष्यन्ति भर्तारं परमं स्त्रियः॥
MSS_9634 कामानुशासनशते सुतरामधीती सोऽयं रहो नखपदैर्महतु स्तनौ ते। रुष्टाद्रिजाचरणकुङ्कुमपङ्कराग संकीर्णशङ्करशशाङ्ककलाङ्क कारैः॥
MSS_9365 कामानुसारी पुरुषः कामाननु विनश्यति। कामान् व्युदस्य धुनुते यत्किञ्चित् पुरुषो रजः॥
MSS_9636 कामान् व्युदस्य धुनुते यत्किंचित् पुरुषो रजः। कामक्रोधोद्भवं दुःखम् अह्रीररतिरेव च॥
MSS_9637 कामाभिभूतः क्रोधाद्वा यो मिथ्या प्रतिपद्यते। स्वेषु चान्येषु वा तस्य न सहाया भवन्त्युत॥
MSS_9638 कामा मनुष्यं प्रसजन्त एव धर्मस्य ये विघ्नमूलं नरेन्द्र। पूर्वं नरस्तान् धृतिमान् विनिघ्नन् लोके प्रशंसां लभतेऽनवद्याम्॥
MSS_9639 कामाय स्पृहयत्यात्मा संयतोऽपि मनीषिणः। वीथीनियमितोऽप्युक्षा शष्पमासाद्य धावति॥
MSS_9640 कामार्तां स्वयमायातां यो न भुङ्क्ते नितम्बिनीम्। सोऽवश्यं नरकं याति तन्निःश्वासहतो नरः॥
MSS_9641 कामार्तां स्वस्त्रियं दीनां प्रार्थयन्तीं पुनः पुनः। न भजेद् भजमानां यः स वै चाण्डालदर्शनः॥
MSS_9641A कामार्ता घर्मतप्ता वेत्य् अनिश्चयकरं वचः। युवानमाकुलीकर्तुम् इति दूत्याह नर्मणा॥
MSS_9641B कामार्थमज्ञः कृपणं करोति प्राप्नोति दुःखं वधबन्धनादि। कामार्थमाशाकृपणस् तपस्वी मृर्त्यु श्रमं चाच्छति जीवलोकः॥
MSS_9642 कामार्थौ लिप्समानस्तु धर्ममेवादितश्चरेत्। न हि धर्मादपैत्यर्थः कामो वापि कदाचन॥
MSS_9642A कामाल्लोभाद् भयात् क्रोधात् साक्षिवादात्तथैव च। मिथ्या वदति यत्पापं तदसत्यं प्रकीर्तितम्॥
MSS_9642B कामावेशः कैतवस्योपदेशः मायाकोशो वञ्चनासन्निवेशः। निर्द्रव्याणामप्रसिद्धप्रवेशो रम्यक्लेशः सुप्रवेशोऽस्तु वेशः॥
MSS_9643 कामिजनपरमभोग्ये कामसुखे धारयन्ति बीभत्सम्। सन्तः शमसुखरसिकाः सुधाशनाः सूकरान्न इव॥
MSS_9644 कामिनः कृतरतोत्सवकाल- क्षेपमाकृलवधूकरसङ्गि। मेखलागुणविलग्नमसूयां दीर्घसूत्रमकरोत् परिधानम्॥
MSS_9645 कामिनश् चरितैरेभिः कुर्वन्तो निशि जागरम्। कुर्वन्त्यप्रियमात्मानं केचिन्मूढाः प्रिया अपि॥
MSS_9645A कामिनां कामिनीनां च सङ्गात् कामी भवेत् पुमान्। देहान्तरे ततः क्रोधी लोभी मोही च जायते॥
MSS_9646 कामिनामसकलानि विभुग्नैः स्वेदवारिमृदुभिः करजाग्रैः। अक्रियन्त कठिनेषु कथंचित् कामिनीकुचतटेषु पदानि॥
MSS_9647 कामिनीं प्रथमयौवनान्वितां मन्दवल्गुमृदुपीडितस्वनाम्। उत्स्तनीं समवलम्ब्य या रतिः सा न धातृभवनेऽस्ति मे मतिः॥
MSS_9648 कामिनीकायकान्तारे कुचपर्वतदुर्गमे। मा संचर मनःपान्थ तत्रास्ते स्मरतस्करः॥
MSS_9648A कामिनीजनविलोचनपाता- नुन्मिषत्कलुषान् प्रतिगृह्णन्। मन्दमन्दमुदितः प्रययौ खं भीतभीत इव शीतमयूखः॥
MSS_9649 कामिनीनयनकज्जलपङ्काद् उत्थितो मदनमत्तवराहः। कामिमानसवनान्तरचारी मूलमुत्खनति मानलतायाः॥
MSS_9650 कामिनीवदननिर्जितकान्तिः शोभितुं न हि शशाक शशाङ्कः। लज्जयेव विमलं वपुराप्तुं शीधुपूर्णचषकेषु ममज्ज॥
MSS_9651 कामिनीवर्गसंसर्गैर् न कः संक्रान्तपातकः। नाश्नाति स्नाति हा मोहात् कामक्षामव्रतं जगत्॥
MSS_9652 कामिनीसहचरस्य कामिनस् तस्य वेश्मसु मृदङ्गनादिषु। ऋद्धिमन्तमधिकर्द्धिरुत्तरः पूर्वमुत्सवमपोहदुत्सवः॥
MSS_9653 कामिनो हन्त हेमन्तनिशि शीतज्वरातुराः। जीवन्ति हरिणाक्षीणां वक्षोजाश्लेषरक्षिताः॥
MSS_9654 कामिन्याः कुचदुर्गपर्वतभुवि त्वं मा मनःपान्थक संचारं कुरु रोमराजिगहने तत्रास्ति नाभ्यां गुहा। तल्लीनो मधुसूदनम्य तनयस् तेनात्र चौरेण भो निर्वस्त्रीक्रियते दिवापि हि नरो रात्रौ तु किं कथ्यते॥
MSS_9655 कामिन्याः कुचयोः कान्तिः पीनत्वेन पुरस्कृता। सुवर्णाचलशृङ्गाभां विनिर्जेतुं समुद्यता॥
MSS_9656 कामिन्याः स्तनभारमन्थरगतेर्लीलाचलच्चक्षुषः कन्दर्पैकविलासनित्यवसतेः कीदृक् पुमान् वल्लभः। हेलाकृष्टकृपाणपारितगजानीकात् कुतस् तेऽरयः श्व्रासायासविशुष्ककण्ठकुहरा निर्यान्ति जीवार्थिनः॥
MSS_9657 कामिन्यो नीचगामिन्यस् तटिन्य इव निश्चितम्। दारा राज्ञोऽपि यत्ताराः प्रणयं यान्ति गोपतेः॥
MSS_9658 कामी कामव्रणपरिगतः कामिनीरेव हित्वा भुङ्क्ते पश्चादपगतभयं कामिनीनां सहस्रम्। इत्थंकारं विषयसुखभोगैकतानैर्नरैरप्य् अस्मिन् देहे कतिपयदिनान्येष भोगो विवर्ज्यः॥
MSS_9659 कामुकाः स्युः कथा नीचाः सर्वः कस्मिन् प्रमोदते। अर्थिनः प्राप्य पुण्याहं करिष्यध्वे वसूनि किम्॥
MSS_9660 कामुके नूतनासङ्गगाढालिङ्गनकातरे। गणिका गेहगणनां करोति ध्यानमास्थिता॥
MSS_9661 कामुके भ्रमरः प्रोक्तः कामिन्यां चूतमञ्जरी। तथाह्वानाङ्कुराश्चापि प्राकारो वारणे स्मृतः॥
MSS_9662 कामुज्जहार हरिरम्बुधिमध्यलग्नां कीदृक् श्रुतं भवति निर्मलमागमानाम्। आमन्त्रयस्व वनमग्निशिखावलीढं यच् चापि को दहति के मदयन्ति भृङ्गान्॥
MSS_9663 कामेकपत्नीव्रतदुःखशीलां लोलं मनश् चारुतया प्रविष्टाम्। नितम्बिनीमिच्छसि मुक्तलज्जां कण्ठे स्वयंग्राहनिषक्तबाहुम्॥
MSS_9664 का मे गतिरिति पृच्छति चरमश्वासेऽपि यः स्वार्थम्। तस्य जनस्यापि कृते पापाः पापानि कुर्वन्ति॥
MSS_9665 का मेघादुपयाति, कृष्णदयिता का वा, सभा कीदृशी, कां रक्षत्यहिहा, शरद् विकचयेत् कं, धैर्यहन्त्री च का। कं धत्ते गणनायकः करतले, का चञ्चला कथ्यताम्, आरोहादवरोहतश्च निपुणैरेकं द्वयोरुत्तरम्॥
MSS_9666 कामेन कामं प्रहिता जवेन प्रावृट् चचाल त्रिजगद् विजेतुम्। किं चन्द्रबिम्बं दधि भक्षयत्नी संधारयन्ती हरितः शुभाय॥
MSS_9667 कामेनाकृष्य चापं हतपटुपटहं वल्गुभिर्मारवीरैर् भ्रूभङ्गोत्क्षेपजृम्भास्मितललितदृशा दिव्यनारीजनेन। सिद्धैः प्रह्वोत्तमाङ्गैः पुलकितवपुषा विस्मयाद् वासवेन ध्यायन्यो योगपीठादचलित इति वः पातु दृष्टो मुनीद्रः॥
MSS_9668 कामेनापि न भेत्तुं किमु हृदयमपारि बालवनितानाम्। मूढविशिखप्रहारो- च्छूनमिवाभाति यद्वक्षः॥
MSS_9669 कामेषुणा कामरिपोर्मनोऽपि कल्लोलितं का मनुजेषु वार्ता। आषाढवाते चलति द्विपेन्द्रे चूलीवतो वारिधिरेव काष्ठा॥
MSS_9670 कामैस् तैस्तैर् हृतज्ञानाः प्रपद्यन्तेऽन्यदेवताः। तं तं नियममास्थाय प्रकृत्या नियताः स्वया॥
MSS_9671 कामोऽक्षमा दक्षिणतानुकम्पा ह्रीः साध्वसं क्रौर्यमनायैता च। दम्भोऽभिमानोऽथ च धार्मिकत्वं दैन्यं स्वयूथस्यविमाननं च॥
MSS_9672 द्रोहो भयं शश्वदुपेक्षणं च शीतोष्णवर्षास्वसहिष्णुता च। एतानि काले समुपाहितानि कुर्वन्त्यवश्यं खलु सिद्धिविघ्नम्॥
MSS_9673 कामोत्तप्तं मरकतमहाग्रावहारो गभीरे मग्नं नाभीसरसि हृदयं जग्रसेऽनेकपं मे। लिलावेशप्रचलितकरः कोऽप्यहीनारिकेतुस् तद्भङ्गेन प्रतिविधिमिहैवानुरूपं व्यतानीत्॥
MSS_9674 कामोद्वेगगृहीतं धूर्तैरुपहस्यमानशृङ्गारम्। दारिद्र्यहतं यौवनम् अबुधानां केवलं विपदे॥
MSS_9675 कामो नास्ति नपुंसकस्य कुलटावर्गस्य नास्ति त्रपा तोयं नास्ति मरीचकासु सततं नास्ति स्थिरत्वं स्त्रियः। धर्मो नास्ति च नास्ति कस्य विभवो नास्ति प्रमत्तात्मनः स्नेहानां कणिकापि नास्ति गणिकालोकस्य च प्रायशः॥
MSS_9676 कामोपभोगसाफल्यफलो राज्ञां महीजयः। अहङ्कारेण जीयन्ते द्विषन्तः किं नयश्रिया॥
MSS_9677 कामो वामदृशां निधिर्नयजुषां कालानलो विद्विषां स्वःशाखी विदुषां गुरुर्गुणवतां पार्थो धनुर्धारिणाम्। लीलावासगृहं कुलाकुलजुषां कर्णः सुवर्णार्थिनां श्रीमान् वीरवरः क्षितीश्वरवरो वर्वर्ति सर्वोपरि॥
MSS_9678 काम्बोजाः कम्बुजन्माकरशरणकृतः सह्यकान्तारकच्छा- न्विच्छायाः कच्छवाहा विदधति कतमे कामरूपाः कुरूपाः। कुर्वाणे त्वय्यकस्मात् करकमलहृतं कार्मुकं कूर्मपृष्ठो- त्कृष्टं कर्णान्तकृष्टं नरपकुलमणे कर्णमाकर्णयन्ति॥
MSS_9679 काम्याः क्रियास् तथा कामान् मानुषानभिवाञ्छति। स्त्रियो दानफलं विद्यां मायां कुप्यं धनं दिवम्॥
MSS_9680 देवत्वममरेशत्वं रसायनचयः क्रियाः। मरुत्प्रपतनं यज्ञं जलाद्यावेशनं तथा॥
MSS_9681 श्राद्धानां सर्वदानानां फलानि नियमांस् तथा। तथोपवासात् पूर्त्ताच् च देवताभ्यर्च्चनादपि॥
MSS_9682 तेभ्यस् तेभ्यश्च कर्मभ्य उपसृष्टोऽभिवाञ्छति। चित्तमित्थं वर्त्तमानं यत्नाद्योगी निवर्त्तयेत्॥
MSS_9683 काम्यानां कतिचित् समापरिमितस्वर्गैकसंदायिनां सद्यः स्वान्तनितान्तमोहनकृतां कर्ता जनः कर्मणाम्। आत्मानन्दमनन्यवेद्यमपरिच्छिन्नं न जानाति तं विक्रेता लवणस्य वेत्ति किमु तत्कर्पूरमूल्यं परम्॥
MSS_9684 काम्यानां कर्मणां न्यासं संन्यासं कवयो विदुः। सर्वकर्मफलत्यागं प्राहुस् त्यागं विचक्षणाः॥
MSS_9685 कायं मत्वा नश्वरं चञ्चलाभं चायुर्बुद्ध्वा भङ्गुरान् सर्वभोगान्। पारं गन्तुं विश्वसिन्धोर्विदग्धा योगाभ्यासे साधुबुद्धिं विदध्वम्॥
MSS_9686 कायः कण्टकदूषितो न च घनच्छाया कुतः पल्लवाः पुष्पाणि च्युतसौरभाणि न दलश्रेणी मनोहारिणी। किं ब्रूमः फलपाकमस्य यदुपन्यासेऽपि लज्जामहे तद् भोः केन गुणेन शाल्मलितरो जातोऽसि सोमद्रुमः॥
MSS_9687 कायः संनिहितापायः संपदः पदमापदाम्। समागमाः सापगमाः सर्वमुत्पादि भङ्गुरम्॥
MSS_9687A कालक्लमैर् यश् च तपोऽभिधानैः प्रवृत्तिमाकाङ्क्षति कामहेतोः। संसारदोषानपरीक्षमाणो दुःखेन सोऽन्विच्छति दुःखमेव॥
MSS_9688 कायक्लेशेन महता पुरुषः प्राप्नुयात् फलम्। तत् सर्वं लभते नारी सुखेन पतिपूजया॥
MSS_9689 कायच्छिन्नास्तु ऋषिका मर्मघ्ना गुरवस् तथा। तीक्ष्णाश्छेदसहा वाङ्गा दृढा शूर्पारकोद्भवाः॥
MSS_9689A कायवाङ्मनसां दुष्टप्रणिधानमनादरः। स्मृत्यनुपस्थापनं च स्मृताः सामायिकव्रते॥
MSS_9690 कायस्थस्य च शल्यस्य कायस्थस्य च सा गतिः। याभ्यामनुप्रविष्टाभ्यां दूष्यन्ते सर्वधातवः॥
MSS_9691 कायस्थेनोदरस्थेन मातुरामिषशङ्कया। अन्त्राणि यन्न भुक्तानि तस्य हेतुरदन्तता॥
MSS_9692 कायस्थैर्यं करणपटुतां बन्धुसम्पत्तिमर्थं चातुर्यं वा किमिव हि बलं बिभ्रतो निर्भराः स्मः। अन्त्यः श्वासः किमयमथवोपान्त्य इत्यामृशन्तो विस्मृत्येशं निमिषमपि किं वर्तितुं पारयामः॥
MSS_9693 कायेन कुरुते पापं मनसा सम्प्रधार्य च। अनृतं जिह्वया चाह त्रिविधं कर्म पातकम्॥
MSS_9694 कायेन त्रिविधं चैव वाचा चैव चतुर्विधम्। मनसा त्रिविधं नित्यं दशाधर्मपथांस् त्यजेत्॥
MSS_9695 कायेन मनसा बुद्ध्या केवलैरिन्द्रियैरपि। योगिनः कर्म कुर्वन्ति सङ्गं त्यक्त्वात्मशुद्धये॥
MSS_9695A काये सीदति कण्ठरोधिनि कफे कुण्ठे च वाणीपथे जिह्मायां दृशि जीविते जिगमिषौ श्वासे शनैः शाम्यति। आगत्य स्वयमेव नः करुणया कात्यायनीवल्लभः कर्णे वर्णयताद् भवार्णवभयादुत्तारकं तारकम्॥
MSS_9696 कारञ्जीः कूजयन्तो निजजठररवव्यञ्जिता बौजकोशिर् उत्पाकान् कृष्णलानां पृथुसुषिरगताञ् शिम्बिकान् पारयन्तः। झिल्लीकाझल्लरीणां बधिरितभुवनं झंकृतं खे क्षिपन्तः शिञ्जानाश्वत्थपत्रप्रकरझणझणाराविणो वान्ति वाताः॥
MSS_9697 कारणाकारणध्वस्तं कारणाकारणागतम्। यो मित्रं समुपेक्षेत स मृत्युमुपगूहति॥
MSS_9697A कारणात् प्रियतामेति द्वेष्यो भवति कारणात्। अर्थार्थी जीवलोकोऽयं न कश्चित् कस्यचित् प्रियः॥
MSS_9698 कारणान्मित्रताम् एति कारणाद् याति शत्रुताम्। तस्मान्मित्रत्वम् एवात्र योज्यं वैरं न धीमता॥
MSS_9699 कारणेन विना भृत्ये यस्तु कुप्यति पार्थिवः। स गृह्णाति विषोन्मादं कृष्णसर्पप्रदंशितः॥
MSS_9700 कारणेनैव जायन्ते मित्राणि रिपवस् तथा। रिपवो येन जायन्ते कारणं तत् परित्यजेत्॥
MSS_9701 कारणैः सदृशं कार्यम् इति मिथ्या प्रसिद्धयः। मानिनो भवतो जातं यदमानं यशो भुवि॥
MSS_9702 कारणोत्पन्नकोपोऽपि साम्प्रतं प्रमदाजनः। निशि शीतापदेशेन गाढमालिङ्गति प्रियम्॥
MSS_9703 कारण्डवाननविघट्टितवीचिमालाः कादम्बसारसचयाकुलतीरदेशाः। कुर्वन्ति हंसविरुतैः परितो जनस्य प्रीतिं सरोरुहरजोऽरुणितास् तटिन्यः॥
MSS_9704 कारय नाम्ब विलम्बं मुञ्च करं मे हरिं यामि। न सहे स्थातुं यदसौ गर्जति मुरली प्रगल्भदूतीव॥
MSS_9705 कारणात् प्रियतामेति द्वेष्यो भवति कारणात्। अर्थार्थी जीवलोकोऽयं न कश्चित् कस्यचित् प्रियः॥
MSS_9706 कारासंतानकूटस्य संसारवनवागुरा। स्वर्गमार्गमहागर्ता पुंसां स्त्री वेधसा कृता॥
MSS_9707 कारुण्यं पुण्यानां कृतज्ञता पुरुषचिह्नानाम्। माया मोहमतीनां कृतघ्नता नरकपातहेतूनाम्॥
MSS_9708 कारुण्यं संविभागश्च यथा भृत्येषु लक्ष्यते। चित्तेनानेन ते शङ्क्या त्रैलोक्यस्यापि नाथता॥
MSS_9709 कारुण्यपुण्यसत्सद्म कुरु त्वं जनबान्धव। मम श्रीपार्श्वतीर्थेश सुप्रसादं सुखास्पदम्॥
MSS_9710 कारुण्यामृतकन्दलीसुमनसः प्रज्ञावधूमौक्तिक- ग्रीवालंकरणश्रियः शमसरित्पूरोत्सलच्छीकराः। ते मौलौ भवतां मिलन्तु जगतीराज्याभिषेकोचित- स्रग्भेदा अभयप्रदानचरणप्रेङ्खन्नखाग्रांशवः॥
MSS_9711 कारुण्यामृतनीरमाश्रितजनश्रीचातकानन्ददं शार्ङ्गाखण्डलचापमम्बुजभवाग्नीन्द्रादिबर्हीष्टदम्। चारुस्मेरमुखोल्लसज्जनकजासौदामिनीशोभितं श्रीरामाम्बुदमाश्रयेऽखिलजगत्संसारता पापहम्॥
MSS_9711A कारुण्येन हता वधव्यसनिता सत्येन दुर्वाच्यता सन्तोषेण परार्थचौर्यपटुता शीलेन रागान्धता। नैर्ग्रन्थ्येन परिग्रहग्रहिलता यैयौवनेऽपि स्फुटं पृथ्वीयं सकलापि तैः सुकृतिभिर्मन्ये पवित्रीकृता॥
MSS_9712 कारुण्येनात्मनो मानं तृष्णां च परितोषतः। उत्थानेन जयेत् तन्द्रीं वितर्कं निश्चयाज्जयेत्॥
MSS_9713 कार्कश्यं स्तनयोर्दृशोस् तरलतालीकं मुखे श्लाघ्यते कौटिल्यं कचसंचये च वचने मान्द्यं त्रिके स्थूलता। भीरुत्वं हृदये सदैव कथितं मायाप्रयोगः प्रिये यासां दोषगणो गुणो मृगदृशां ताः स्युः पशूनां प्रियाः॥
MSS_9714 कार्कश्यलौल्यनैवर्ण्यं हिंसाचापल्यमूर्खताः। क्रोधावमानदुःखं च स्त्रीणां स्वाभाविका गुणाः॥
MSS_9715 कार्णाटीकेलिवाटीविटपिनवदलान्दोलनाश्चोलबाला- चञ्चच्चाम्पेयमालानिविलपरिमलाकर्षणोत्कर्षब् हाजः। वाता दातार एते मलयजमधुरामोदपूरैः प्रमोदान् गोदावीचीविनोदार्जितजडिमगुणानुद्वहन्तो वहन्ति॥
MSS_9716 कार्णाटी स्वर्णकर्णाभरणपरिमिलन्मौक्तिकेष्वम्बुलेशैर् यस्याः संपृक्तमात्रेष्विदमजनि महच्चित्रमुच्चण्डमेव। सङ्कीर्णे ताम्रपर्णीजललहरिभरैरर्णवे शुक्तयो यत् सार्धं क्रीडन्ति शच्या शमयतु विपदोऽह्नाय सा जाह्नवी नः॥
MSS_9717 कार्त्तिके वाथ चैत्रे वा विजिगीषोः प्रशस्यते। यानमुत्कृष्टवीर्यस्य शत्रुदेशे न चान्यदा॥
MSS_9718 कार्त्तिक्यां कृत्तिकायोगे यः कुर्यात् स्वामिदर्शनम्। सप्तजन्म भवेद् विप्रो धनाढ्यो वेदपारगः॥
MSS_9719 कार्त्स्न्येन निर्वर्णयितुं च रूपम् इच्छन्ति तत्पूर्वसमागमानाम्। न च प्रियेष्वायतलोचनानां समग्रपातीनि विलोचनानि॥
MSS_9720 कार्पण्यं दर्पमानौ च भयमुद्वेग एव च। अर्थजानि विदुः प्राज्ञा दुःखान्येतानि देहिनाम्॥
MSS_9721 कार्पण्यवृत्तिः स्वजनेषु निन्दा कुचेलता नीचजनेषु भक्तिः। अतीव रोषः कटुका च वाणी नरस्य चिह्नं नरकागतस्य॥
MSS_9722 कार्पण्येन यशः, क्रुधा गुणचयो, दम्भेन सत्यं, क्षुधा मर्यादा, व्यसनैर्धनं च, विपदा स्थैर्यं, प्रमादैर्द्विजः। पैशुन्येन कुलं, मदेन विनयो, दुश्चेष्टया पौरुषं दारिद्र्येण जनादरो, ममतया चात्मप्रकाशो हतः॥
MSS_9723 कार्पासं कटिनिर्मुक्तं कौशेयं भोजनावधि। ऊर्णवस्त्रं सदा शुद्धम् ऊर्णा वातेन शुध्यति॥
MSS_9724 कार्पासकृतकूर्पासशतैरपि न शाम्यति। शीतं शातोदरीपीनवक्षोजालिङ्गनं विना॥
MSS_9725 कार्पासकोशोज्ज्वलकेशसंचया पयोधरालिङ्गितमन्मथालया। गल्लौ जरद्गल्लकसंनिभावुभौ तथापि रण्डा सुरतं न मुञ्चति॥
MSS_9726 कार्पासौषधकृष्णधान्यलवणक्लीबास्थितैलं वसा- पङ्काङ्गारगुडाहिवर्मशकृतक्लेशाय सव्याधिताः। वान्तोन्मत्तजटीन्धनानि च तृणक्षुत्क्षामतक्रादयो मुण्ड्यभ्यक्तविमुक्तकेशपलिताः काषायिणश्चाशुभाः॥
MSS_9726A कार्यं च किं ते परदोषदृष्ट्या कार्यं च किं ते परचिन्तया च। वृषा कथं खिद्यसि बालबुद्धे कुरु स्वकार्यं त्यज सर्वमन्यान्॥
MSS_9727 कार्यं च शान्तदीप्तं जात्वा विद्वान् विचारयेत् सर्वम्। शान्ते शान्तं ग्राह्यं दीप्ते दीप्तं च गृह्णीयात्॥
MSS_9728 कार्यं चावेक्ष्य शक्तिं च देशकालौ च तत्त्वतः। कुरुते धर्मसिद्ध्यर्थं विश्वरूपं पुनः पुनः॥
MSS_9729 कार्यं तत्साधकादींश्च तद्व्ययं सुविर्निर्गमम्। विचिन्त्य कुरुते ज्ञानी नत्न्यथा लघ्वपि क्वचित्॥
MSS_9730 कार्यं यावदिवं करोमि विधिवत् तावत् करिष्याम्यदस् तत् कृत्वा पुनरेतदद्य कृतवानेतत् पुरा कारितम्। इत्यात्मीयकुटुम्बपोषणपरः प्राणी क्रियाव्याकुलो मृत्योरेति करग्रहं हतमतिः संत्यक्तधर्मक्रियः॥
MSS_9731 कार्यं शक्तावपि प्राणेस् त्राणं शरणमागते। निजतृष्ठानुगं धातुं प्रदीपः किं न रक्षति॥
MSS_9731A कार्यः कश्चिद्वरो दूतः सकुलश्चतुरोऽपि च। कुलशीलविहीनस्तु सिर्द्धि नाशयति ध्रुवम्॥
MSS_9732 कार्यकारणकर्तृत्वे हेतुः प्रकृतिरुच्यते। पुरुषः सुखदुःखानां भोक्तृत्वे हेतुरुच्यते॥
MSS_9733 कार्यकाले तु संप्राप्ते नावज्ञेयं त्रयं सदा। बीजमौषधमाहारो यथा लाभस् तथा क्रयः॥
MSS_9734 कार्यकाले विपत्तौ यो भृत्यो हि याचते धनम्। सोत्सारणीयः सपदि नीतिज्ञावनिपालकैः॥
MSS_9735 कार्यकालोचिता पापैर् मतिबुद्धिर्विहीयते। सानुकूला तु वैदैवात् पुंसः सर्वत्र जायते॥
MSS_9736 कार्यगतेर्वैचित्र्या- न्नीचोऽपि क्वचिदलं न जातु महान्। कांस्येनैवादर्शः क्रियते राज्ञामपि न हेम्ना॥
MSS_9737 कार्यज्ञः प्रष्टव्यो न पुनर्मान्यो मम प्रियो वेति। गुरुरप्यासनसेव्यः प्रियानितम्बः कदा मन्त्री॥
MSS_9738 कार्यते यच्च क्रियते सच्चासच्च कृतं ततः। तत्राश्वसीत सत्कृत्वा असत्कृत्वा न विश्वसेत्॥
MSS_9739 कार्यमालोचितापायं मतिमद्भिर्विचेष्टितम्। न केवलं हि सम्पत्तौ विपत्तावपि शोभते॥
MSS_9740 कार्यमित्येव यत् कर्म नियतं क्रियतेऽर्जुन। सङ्गं त्यक्त्वा फलं चैव सत् त्यागः सात्त्विको मतः॥
MSS_9741 कार्यस्य हि गरीयस्त्वान् नीचानामपि कालवित्। सतोऽपि दोषान् प्रच्छाद्य गुणानप्यसतो वदेत्॥
MSS_9742 कार्यस्यापेक्षया भुक्तं विषमप्यमृतायते। सर्वेषां प्राणिनां यत्र नात्र कार्या विचारणा॥
MSS_9743 कार्याकार्यमनार्यैर् उन्मार्गनिरर्गलैर्गलन्मतिभिः। नाकर्ण्यते विकर्णैर् नयोक्तिभिर्युक्तमुक्तमपि॥
MSS_9744 कार्याकार्ये किमपि सततं नैव कर्तृत्वमस्ति जीवन्मुक्तस्थितिरवगतो दग्धवस्त्रावभासः। एवं देहे प्रविलयगते तिष्ठमानो विमुक्तो निस्त्रैगुण्ये पथि विचरतः को विधिः को निषेधः॥
MSS_9745 कार्याकार्ये तुलयति सर्वस् तृप्तो न जातु तृष्णार्तः। स्वादु शुचि वा च तोयं मरुपथिकः को विचारयति॥
MSS_9746 कार्याकार्येषु काकोलः प्रशस्तः स्याद् यथा किल। न तथा वायसा ज्ञेया ग्राह्यास्तु तदभावतः॥
MSS_9747 कार्याणां कर्मणा पारं यो गच्छति स बुद्धिमान्। ... ... ... ... ... ...॥
MSS_9748 कार्याणां गतयो भुजंगकुटिलाः स्त्रीणां मनश्चञ्चलं नैश्वर्यं स्थितिमत्तरंगचपलं न् णां वयो धावति। संकल्पाः समदाङ्गनाक्षितरला मृत्युः परं निश्चितो मत्यैवं मतिसत्तमा विदधतां धर्मे मतिं तत्त्वतः॥
MSS_9749 कार्याण्यर्थोपमर्देन स्वानुरक्तोऽपि साधयन्। नोपेक्ष्यः सचिवो राज्ञा स तं मथ्नात्युपेक्षितः॥
MSS_9750 कार्याण्युत्तमदण्डसाहसफलान्यायाससाध्यानि ये प्रीत्या संशमयन्ति नीतिकुशलाः साम्नैऽव ते मन्त्रिणः। निःसाराल्पफलानि ये त्वविधिना वाञ्छन्ति दण्डोद्यमैस् तेषां दुर्नयचेष्टितैर्नरपतेरारोप्यते श्रीस् तुलाम्॥
MSS_9751 कार्या न प्रतिकूलता न च बहिर्गन्तव्यमस्माद् गृहात् कोपश्च क्षणमात्रमाहितरुषा कार्यः प्रणामावधिः। इत्येवं प्रमदाव्रतं यदि भवान् गृह्णाति नात्यन्तिकं तत्राहं दयितीभवामि शठ हे कोपानुबन्धेन किम्॥
MSS_9752 कार्यान्तरितोत्कण्ठं दिनं मया नीतमनतिकृच्छ्रेण। अविनोददीर्घयामा कथं नु रात्रिर्गमयितव्या॥
MSS_9753 कार्यान्तरेष्वप्यनुगम्यमाना श्रेयःप्रदा शान्तदिशि प्रदिष्टा। शिवा प्रदीप्ते तु दिशःप्रदेशे समारटन्ती महते भयाय॥
MSS_9754 कार्यापेक्षी जनः प्रायः प्रीतिमाविष्करोत्यलम्। लोमार्थी शौण्डिकः शष्पैर् मेषं पुष्णाति पेशलैः॥
MSS_9755 कार्यारम्भः फलोल्लासम् आलोक्य प्रायशो जनैः। अनानुगुण्यगणनां कुर्वाणैर्न विगर्ह्यते॥
MSS_9756 कार्यार्थिनः क्षीणतरस्य नैव निःशेषकार्यं कुटिलस्य कुर्यात्। दोषाकरः प्राप्तविवृद्धदर्पः पलायते दूरतरं हि मित्रात्॥
MSS_9757 कार्यार्थिनो दीर्घमिवाध्वखेदं विक्रीतदासा इव कर्मभारम्। कष्टं कटुद्रव्यमिवामयार्ताः स्वभर्तृगेहं वनिता सहन्ते॥
MSS_9758 कार्यार्थी बन्धुजनः कार्यैर्बहुभिर्भवन्ति मित्राणि। दाराः सुताश्च सुलभा धनमेकं दुर्लभं लोके॥
MSS_9759 कार्यार्थी भजते लोके यावत् कार्यं न सिध्यति। उत्तीर्णे च परे पारे नौकायाः किं प्रयोजनम्॥
MSS_9760 कार्यार्थी भजते लोको न प्रियः पारमार्थिकः। वत्सः क्षीरक्षयं दृष्ट्वा परित्यजति मातरम्॥
MSS_9761 कार्यार्थी संगतिं याति कृतार्थे नास्ति संगतिः। तस्मात्सर्वाणि कार्याणि सावशेषाणि कारयेत्॥
MSS_9762 कार्यावेतौ हि कालेन धर्मो हि विजयावहः। त्रयाणामपि लोकानाम् आलोककरणो भवेत्॥
MSS_9763 कार्यासमर्थे महति न कुर्यात् परिहासकम्। लम्बोदरं नत्यशक्तम् अप्रेष्योऽभूच्छशी हसन्॥
MSS_9764 कार्या सैकतलीनहंसमिथुना स्रोतोवहा मालिनी पादास् तामभितो निषण्णहरिणा गौरीगुरोः पावनाः। शाखालम्बितवल्कलस्य च तरोर्निर्मातुमिच्छाम्यधः शृङ्गे कृष्णमृगस्य वामनयनं कण्डूयमानां मृगीम्॥
MSS_9765 कार्यं कर्मणि निर्दिष्टो यो बहून्यपि साधयेत्। पूर्वकार्याविरोधेन स कार्यं कर्तुमर्हति॥
MSS_9766 न ह्येकः साधको हेतुः स्वल्पस्यापीह कर्मणः। यो ह्यर्थं बहुधा वेद स समर्थोऽर्थसाधने॥
MSS_9767 कार्येण लोके निजधर्मगर्हणा विचारचर्चाचरणैस्तु यैर्भुवि। स्यात् तन्न कार्यं सुहितावहं भवद् अपीह भव्यं स्वविचारदृष्टितः॥
MSS_9767A कार्येणापि विलम्बनं परगृहे श्वश्रूर्न संमन्यते शङ्कामारचयन्ति यूनि भवनं प्राप्ते मिथो यातरः। वीथीनिर्गमनेऽपि तर्जयति च क्रुद्धा ननान्दा पुनः कष्टं हन्त मृगीदृशां पतिगृहं प्रायेण कारागृहम्॥
MSS_9768 कार्ये तु दुःखसाध्ये तु कार्यो नातिश्रमो जनैः। कार्ये सिद्धे श्रमो न स्याद् असिद्धे श्रम एव हि॥
MSS_9769 कार्ये दासी रतौ वेश्या भोजने जननीसमा। विपत्तौ बुद्धिदात्री च सा भार्या सर्वदुर्लभा॥
MSS_9769A कार्ये महति युञ्जानो हीयतेऽर्थपतिः श्रिया। स्त्रीप्रधानानि राज्यानि विद्वद्भिर्वर्जितानि च। मूर्खामात्यप्रतप्तानि शुष्यन्ति जलबिन्दुवत्॥
MSS_9770 कार्येषु मन्त्री करणेषु दासी भोज्येषु माता शयनेषु रम्भा। धर्मेऽनुकूला क्षमया धरित्री भार्या च षाड्गुण्यवतीह धन्या॥
MSS_9771 कार्येषु मन्त्री करणेषु दासी स्नेहेषु माता क्षमया धरित्री। धर्मस्य पत्नी शयने च वेश्या षट्कर्मभिः स्त्री कुलमुद्धरन्ति॥
MSS_9772 कार्ये सत्यपि जातु याति न बहिर्नाप्यन्यमालोकते साध्वीरप्यनुकुर्वती गुरुजनं श्वश्रूं च शुश्रूषते। विस्रम्भं कुरुते च पत्युरधिकं प्राप्ते निशीथे पुनर् निद्राणे सकले जने शशिमुखी निर्याति रन्तुं विटैः॥
MSS_9773 कार्येहानुसरणतो वारंवारं परं पुमांसमनु। यतमानस्यानुदिनं भवति यतः प्रेमलक्षणं भजनम्॥
MSS_9774 कार्योपक्षेपमादौ तनुमपि रचयंस् तस्य विस्तारमिच्छन् बीजानां गर्भितानां फलमतिगहनं गूढमुद्भेदयंश्च। कुर्वन् बुद्ध्या विमर्शं प्रसृतमपि पुनः संहरन् कार्यजातं कर्ता वा नाटकानामियमनुभवति क्लेशमस्मद्विधो वा॥
MSS_9775 कार्श्यं क्षुत्प्रभवं कदन्नमशनं शीतोष्णयोः पात्रता पारुष्यं च शिरोरुहेषु शयनं मह्यास्तले केवले। एतान्येव गृहे वहन्त्यवनतिं यान्त्युन्नतिं कानने दोषा एव गुणीभवन्ति मुनिभिर्योग्ये पदे योजिताः॥
MSS_9776 कार्श्यं चेत् प्रतिपत्कला हिमनिधेः स्थूलाथ चेत् पाण्डिमा लीला एव मृणालिका यदि घना बाष्पाः कियान् वारिधिः। सन्तापो यदि शीतलो हुतवहस् तस्याः कियद् वर्ण्यते राम त्वत्स्मृतिमात्रमेव हृदये लावण्यशेषं वपुः॥
MSS_9777 कार्श्यजागरसन्तापान् यः करोति श्रुतोऽप्यलम्। तमेव दुर्लभं कान्तं चेतः कस्माद् दिदृक्षते॥
MSS_9778 कार्षकः सर्वबीजानि समालोड्य प्रवापयेत्। उत्पन्नबीजसद्भावं त्वङ्कुरेण विभावयेत्॥
MSS_9779 कालं कपालमालाङ्कम् एकमन्धकसूदनम्। वन्दे वरदमीशानं शासनं पुष्पधन्वनः॥
MSS_9780 कालं नियम्य कर्माणि ह्याचरेन् नान्यथा क्वचित्। गवादिष्वात्मवज्ज्ञानम् आत्मानं चार्थधर्मयोः। नियुञ्जीतान्नसंसिद्ध्यै मातरं शिक्षणे गुरुम्॥
MSS_9781 कालं निरीक्ष्य कुरुते कार्यं तस्याशु सिध्यति। ग्रहं विचार्य क्रीडायां दीव्यतो न पराजयः॥
MSS_9782 कालं पुरा गरलमम्बुनिधेरुदस्थाद् अद्येन्दुनाम धवलं विषमभ्युदेति। अद्यादिदं स गिरिशो यदि हन्त हन्यात् कार्ष्ण्यं स्वकण्ठनिहितं सखि मद्भयं च॥
MSS_9783 कालं मुहूर्ताङ्गुलिमण्डलेन दिनत्रियामाञ्जलिना पिबन्तम्। रूपं विलोक्यैव वपुश्च केषां भङ्गेन नाङ्गान्यलसीभवन्ति॥
MSS_9784 कालः करोति कार्याणि काल एव निहन्ति च। करोमीति विहन्मीति मूर्खो मुह्यति केवलम्॥
MSS_9785 कालः किरातः स्फुटपद्मकस्य वधं व्यधाद्यस्य दिनद्बिपस्य। तस्येव सन्ध्या रुचिरास्रधारा ताराश्च कुम्भस्थलमौक्तिकानि॥
MSS_9786 कालः पचति भूतानि कालः संहरते प्रजाः। कालः सुप्तेषु जागर्ति कालो हि दुरतिक्रमः॥
MSS_9787 कालः पचति भूतानि कालः संहरति प्रजाः। निर्दहन्तं प्रजाः कालं कालः शमयते पुनः॥
MSS_9788 कालः संप्रति वर्तते कलियुगं सत्या नरा दुर्लभाः देशाश्च प्रलयं गताः करभरैर्लोभं गताः पार्थिवाः। नानाचौरगणा मुषन्ति पृथिवीमार्यो जनः क्षीयते पुत्रस्यापि न विश्वसन्ति पितरः कष्टं युगे वर्तते॥
MSS_9789 कालः सदागतिरपि स्थायीव परिचेष्टते। चण्डमारुतवद् विश्वम् अधरोत्तरयन् क्षणात्॥
MSS_9790 कालः समविषमकरः परिभवसन्मानकारकः कालः। कालः करोति पुरुषं दातारं याचितारं च॥
MSS_9791 कालः सुप्तेषु जागर्ति कालो हि दुरतिक्रमः। कालः सर्वेषु भूतेषु चरत्यविधृतः समः॥
MSS_9792 कालः सूक्ष्मगतिर्नित्यं द्विविधश्चेह भाव्यते। स्थूलसंग्रहचारेण सूक्ष्माचारान्तरेण च॥
MSS_9793 कालः मृजति भूतानि कालः संहरते प्रजाः। सर्वे कालस्य वशगा न कालः कस्यचिद् वशे॥
MSS_9794 काल एवात्र कालेन निग्रहानुग्रहौ ददत्। बुद्धिमाविश्य भूतानां धर्मार्थेषु प्रवर्तते॥
MSS_9795 कालकालगलकालकालमुखकालकाल! कालकाल घनकालकाल पनकालकाल !। कालकालसितकालका ललनिकालकाल- कालकालगतु कालकाल! कलिकालकाल!॥
MSS_9796 कालकूटमधुनापि निहन्तुं हन्त नो वहसि लाञ्छनभङ्ग्या। यद्भयादिव निगीर्णमपि त्वाम् आशु मुञ्चति सुधाकर राहुः॥
MSS_9797 कालकूटमिह निन्दति लोको येन शम्भुरजरामर एव। अन्तकं विरहिणीशु सुधांशुं स्तौत्यमुं तु विरलो हि विवेकः॥
MSS_9798 कालकूटादयो भेदा विषस्य नव सन्ति ये। चिकित्सा कथ्यते तेषां मन्त्रपूर्वमविस्तरात्॥
MSS_9799 कालक्रमं प्रत्यकथैव तावत् क्षणं वियोगो मरणेन तुल्यः। प्रियामुखोद्वीक्षणलालसानाम् अक्ष्णोर्निमेषोऽपि हि विघ्नभूतः॥
MSS_9800 कालक्रमकमनीय- क्रोडेयं केतकीति काशंसा। वृद्धिर्यथा यथा स्यास् तथा तथा कण्टकोत्कर्षः॥
MSS_9801 कालक्रमत्रुटितसंश्रयभूः स्वमूल- मात्राश्रयी तटतरुः सरितोऽम्बुपूरैः। यैः शङ्क्यते निपततीति वितीर्णमृद्धिस् तैरेव तस्य हि भवेत् स्थितिभुमिदार्ढ्यम्॥
MSS_9802 कालक्रमेण परिणामवशादनव्या भावा भवन्ति खलु पूर्वमतीव तुच्छाः। मुक्तामणिर्जलदतोयकणोऽप्यणीयान् सम्पद्यते च चिरकीचकरन्ध्रमध्ये॥
MSS_9803 कालक्षेपो न कर्तव्य आयुर्याति दिने दिने। निरीक्षते यमो राजा धर्मस्य विविधां गतिम्॥
MSS_9804 का लक्ष्मीः पदमुन्नतं, किमु पदं यद् गौरवं स्वामिनः किं तद् गौरव, मन्तरायरहितापूर्वैव गुर्वी स्थितिः। का चासौ स्थिति, रात्मभूषणपरव्यापारसम्भावना कस्यैतत् सकलं समस्ति, शशिनः श्रीकण्ठचुडामणेः॥
MSS_9805 कालञ्जरपतिश्चक्रे भीमटः पञ्चनाटकीम्। प्राप प्रबन्धराजत्वं तेषु स्वप्नदशाननम्॥
MSS_9805A कालत्रयेऽपि यत् किंचिद् आत्मप्रत्ययवर्जितम्। एवमेतदिति स्पष्टं न वाच्यं चतुरेण तत्॥
MSS_9806 कालत्रयोपपन्नानि जन्मकर्माणि मे नृप। अनुक्रमन्तो नैवान्तं गच्छन्ति परमर्षयः॥
MSS_9807 कालप्राप्तं महारत्नं यो न गृह्णात्यबुद्धिमान्। अन्यहस्तगतं दृष्ट्वा पश्चात् स परितप्यते॥
MSS_9808 कालप्राप्तमुपादद्यान्नार्थं राजा प्रसूचयेत्। अहन्यहनि सन्दुह्यान्महीं गामिव बुद्धिमान्॥
MSS_9809 कालयापनमाशानां वर्धनं फलखण्डनम्। विरक्तेश्वरचिह्नानि जानीयान्मतिमान् नरः॥
MSS_9810 कालरात्रिकरालेयं स्त्रीति किं विचिकित्ससे। तज्जगत्त्रितयं त्रातुं तात ताडय ताटकाम्॥
MSS_9811 कालरात्रिर्महारात्रिर् मोहरात्रिश्च दारुणा। त्वं श्रीस् त्वमीश्वरी त्वं ह्रीस् त्वं बुद्धिर्बोधलक्षणा॥
MSS_9812 कालवर्षी च पर्जन्यो धर्मचारी च पार्थिवः। सम्पद् यदैषा भवति सा बिभर्ति सुखं प्रजाः॥
MSS_9813 कालविद्भिर्विनिर्णीतं पाण्डित्यं यस्य राघव। अनध्यार्पित एवासौ तज्ज्ञश्चेद् दैवमुत्तमम्॥
MSS_9814 कालविद्भिविर्निर्णीता यस्यातिचिरजीविता। स चेज् जीवति संच्छिन्नशिरास्तद् दैवमुत्तमम्॥
MSS_9815 कालव्यालहतं वीक्ष्य पतन्तं भानुमम्बरात्। ओषधीशं समादाय धावतीव पितृप्रसूः॥
MSS_9816 कालविच्छ्रोत्रियो राजा नदी साधुश्च पञ्चमः। एते यत्र न विद्यन्ते तत्र वासं न कारयेत्॥
MSS_9817 कालश्चालयति प्रायः पण्डितान् पामरानपि। तं चेच् चिकीर्षसि वशे तितिक्षैव महौषधम्॥
MSS_9818 कालश्चेत् करुणापरः कलियुगं यद्यद्य धर्मप्रियं निस्त्रिंशो यदि पेशलो विषधरः सन्तोषदायी यदि। अग्निश्चेदतिशीतलं खलजनः सर्वोपकारी स चेद् आयुष्यं यदि वा भविष्यति विषं वेश्यापि तद् रागिणी॥
MSS_9819 कालस्य कारणं राजा सदसत्कर्मणस्त्वतः। सुकार्योद्यतदण्डाभ्यां स्वधर्मे स्थापयेत् प्रजाः॥
MSS_9820 ... ... ... ... ... ...। कालस्य सुमहद्बीर्यं सर्वभूतेषु लक्ष्मण॥
MSS_9821 कालस्यैव वशो सर्वं दुर्गं दुर्गतरं च यत्। काले क्रुद्धे कथं कालात् त्राणं नोऽद्य भविष्यति॥
MSS_9821A कालागरूद्गारसुगन्धिगन्ध- धूपाधिवासाश्रयभूगृहेषु। न तत्र सुर्माघसमीरणेभ्यः श्यामाकुचोष्माश्रयिणः पुमांसः॥
MSS_9822 कालागुरुप्रचुरचन्दनचर्चिताङ्ग्यः पुष्पावतंससुरभीकृतकेशपाशाः। श्रुत्वा ध्वनिं जलमुचां त्वरितं प्रदोषे शय्यागृहं गुरुगृहात् प्रविशन्ति नार्यः॥
MSS_9823 कालागुरौ सुरभितातिशयेऽपि सङ्गाद् आरभ्यते सुरभितापरपादपेऽपि। पाटीरपाटवमिदं तव सङ्गिवातैस् तादात्म्यमेति कतरो न तरोः समूहः॥
MSS_9824 कालाग्निरुद्र आधारे शक्तिः कुण्डलिनी तथा। आनन्दाख्या स्वधिष्ठाने शक्त्या कामाख्यया सह॥
MSS_9825 कालातिक्रमणं कुरुष्व तडितां विस्फूर्जितैस्त्रासय स्फारैर्भीषय गर्जितैरतितरां कार्ष्ण्यं मुखे दर्शय। यस्यानन्यगतेः पयोद मनसो जिंज्ञासया चातक- स्याधेहि त्वमिहाखिलं तदपि न त्वत्तः परं याचते॥
MSS_9826 कालातिक्रमणं वृत्तेर् यो न कुर्वीत भूपतिः। कदाचित् तं न मुञ्चन्ति भर्त्सिता अपि सेवकाः॥
MSS_9827 कालातिक्रमणे ह्येव भक्तवेतनयोर्भृताः। भर्तुः कुप्यन्ति दुष्यन्ति सोऽनर्थः सुमहान् स्मृतः॥
MSS_9828 कालातिपातः कार्याणां धर्मार्थपरिपीडनम्। नित्याभ्यन्तरवर्तित्वात् साधुप्रकृतिकोपनम्॥
MSS_9829 रहस्यभेदस् तत् पक्षाद् अकार्येषु प्रवर्तनम्। ईर्ष्यामर्षस् तथा क्रोधो निरोधः साहसानि च॥
MSS_9830 इत्यादि च स्त्रीव्यसने यच् च पूर्वं प्रकीर्तितम्। तस्मात् स्त्रीव्यसनं राजा राज्यकामः परित्यजेत्॥
MSS_9831 कालात् प्ररोहति विश्वं पुनः कालः प्रवर्तते। स्थूलसूक्ष्मगतिः कालो विविधं तस्य चोच्यते॥
MSS_9832 कालात् प्रवर्तते बीजं कालाद् गर्भं प्रमुञ्चति। कालो जनयते पुत्रं पुनः कालोऽपि संहरेत्॥
MSS_9833 कालाद् प्ररोहते बीजं फलं कालात् प्रवर्तते। कालो हि वर्तयेत् सृष्टिं पुनः कालो हि संहरेत्॥
MSS_9834 कालानपास्य विषुवायनसंक्रमादीन् अस्तंगते हिमकरे च दिवाकरे च। अम्ब स्मरेयमपि ते चरणारविन्दम् आनन्दलक्षणमपास्तसमस्तभेदम्॥
MSS_9835 कालानुकूल्यं विस्पष्टं राघवस्यार्जुनस्य च। अनुकूले यदा दैवे क्रियाल्पा सुफला भवेत्॥
MSS_9836 कालान्तरे ह्मनर्थाय गृध्रो गेहोपरि स्थितः। खलो गृहसमीपस्थः सद्योऽनर्थाय देहिनाम्॥
MSS_9837 कालञ्जराः भारसहास् तेषां वक्ष्यामि लक्षणम्। शतार्धमङ्गुलानां तु श्रेष्ठं खड्गं प्रकीर्तितम्॥
MSS_9838 कालिदास कलावास दासवच् चालितो यदि। राजमार्गे व्रजन्नत्र परेषां तत्र का त्रपा॥
MSS_9839 कालिदासकविता नवं वयो माहिषं दधि सशर्करं पयः। एणमांसमबला च कोमला सम्भवन्तु मम जन्मजन्मनि॥
MSS_9840 कालिदासकवेर्वाणी कदाचिन् मद्गिरा सह। कलयत्यर्थसाम्यं चेद् भीता भीता पदे पदे॥
MSS_9841 कालिन्दि, ब्रूहि कुम्भोद्भव, जलधिरहं नाम गृह्णासि कस्माच् छत्रोर्मे, नर्मदाहं त्वमपि वदसि मे नाम कस्मात् सपत्न्याः। मालिन्यं तर्हि कस्मादनुभवसि, मिलत्कज्जलैर्मालवीनां नेत्राम्भोभिः, किमासां समजनि, कुपितः कुन्तलक्षोणिपालः॥
MSS_9842 कालिन्दीं वीक्ष्य यातां सुललितवदनो मातरं गेहगोपीः कार्यासक्ताः समन्तादनुगतनयनो गोरसागारमन्तः। गत्वा भाण्डानि भित्त्वा मधुमधु शनकैर्गोरसं भक्षमाणः शीघ्रप्रत्याप्तनन्दाकलितसितमुखो नन्दसूनुः शिवाय॥
MSS_9843 कालिन्दीकलकूलकाननकृतक्रीडाकलापोल्लस द्- गोगोपालकबालकैः प्रतिदिशं सानन्दमाविष्टितम्। वंशीनादवशीकृतव्रजवधूस्वान्तं सदाह्नादकं सद्भक्त्या समुपास्महे वयमघध्वंसैकधीरं महः॥
MSS_9844 कालिन्दीकेशपाशः परिलसति महीनायिकायास् तनूजा जह्नीः सत्पुण्यसंघो गुण इह सलिलं यच्च सारस्वसं तु। वेणी त्वेषा विशेषादमरवरलसत्स्नेहयुक्ता वियुक्ता बन्धेनेत्यत्र चित्रं विलसति नितरां यत्तमोवर्णहीना॥
MSS_9845 कालिन्दीचारुवीचीनिचय इति मुदा गाहिता नैचिकीभिर् बाला कादम्बिनीति प्रमुदितहृदयं वीक्षिता नीलकण्ठैः। उत्तंसार्थं तमालस्तबक इति हृता मुग्धगोपाङ्गनाभिः श्रेयो नः कल्पयन्तां मधुमथनतनुस्वच्छकान्तिप्रवाहाः॥
MSS_9846 कालिन्दीजलकुञ्जवञ्जुलवनच्छायानिषण्णात्मनो राधाबद्धनवानुरागरसिकस्योत्कण्ठितं गायतः। तत्पायादपरिस्खलज्जलरुहापीडं कलस्पृङ्नत- ग्रीवोत्तानितकर्णतर्णककुलैराकर्ण्यमानं हरेः॥
MSS_9847 कालिन्दीजलकेलिलोलतरुणीरावीतचीनांशु का निर्गत्याङ्गजलानि सारितवतीरालोक्य सर्वा दिशः। तीरोपान्तमिलन्निकुञ्जभवने गूढं चिरात् पश्यतः शौरेः संभ्रमयन्निमा विजयते साकूतवेणुध्वनिः॥
MSS_9847A कालिन्दीतटभेदि हास्तिनपुरीदौस्थ्यादिभिः ख्यापित- स्थेमा यस्य जयत्यखण्डजगदानन्दैककन्दो भूजः। मुष्ट्या निष्ठुरयैष मुष्टिकशिरोनिष्ट्यूतरक्तक्छटाच्- छद्मोद्वान्तरुषा भिनत्तु भवतां भद्रेतरं लाङ्गलम्॥
MSS_9848 कालिन्दीनर्मदाम्भःस्रुतमदसलिलोत्सङ्गिनौ पुष्पवन्तौ विभ्राणः कुम्भयुग्मं गगनतलततः स्वर्धुनीपूरशुण्डः। घण्टालः साधुवादैरनभिमतयशो देव मृद्नन् मृणालं कीर्तिस्तोमाभ्रकुम्भी जगदुदरसरःसंभ्रमी बम्भ्रमीति॥
MSS_9849 कालिन्दीपुलिनान्तवञ्जुललताकुञ्जे कुतश्चित् क्रमात् सुप्तस्यैव मिथः कथाजुषि शनैः सम्वाहिकामण्डले। वैदेहीं दशकन्धरोऽपहरतीत्याकर्ण्य कंसद्विषो हुं हुं वत्स धनुर्धनुर्धनुरिति व्यग्रा गिरः पान्तु वः॥
MSS_9850 कालिन्दीपुलिने मया, न न मया शैलोपशल्ये, न न न्यग्रोधस्य तले मया, न न मया राधापितुः प्राङ्गणे। दृष्टः कृष्ण इतीरितस्य सभयं गोपैर्यशोदापतेर् विस्मेरस्य पुरो हसन् निजगृहान्निर्यन् हरिः पातु वः॥
MSS_9851 कालिन्दीपुलिनोदरेषु मुसली यावद् गतः क्रीडितुं तावत् कर्बुरिकापयः पिब हरे वार्धिष्यते ते शिखा। इत्थं बालतया प्रतारणपरा श्रुत्वा यशोदागिरः पायाद्वः स्वशिखां स्पृशन् प्रमुदितः क्षीरेऽर्धपीते हरिः॥
MSS_9852 कालिन्दीमनुकूलकोमलरयामिन्दीवरश्यामलाः शैलोपान्तभुवः कदम्बकुसुमैरामोदिनः कन्दरान्। राधां च प्रथमाभिसारमधुरां जातानुतापः स्मरन् अस्तु द्वारवतीपतिस्त्रिभुवनामोदाय दामोदरः॥
MSS_9853 कालिन्दीयं द्विरददलिंताम्भोजिनीरेणुरम्या यस्याः कृष्णः शिशिरपयसस्तीरकेदारचारी। गायन्तीनां किमपि मधुरं बालगोपालिकानां लीलालोलः कमलकलिकाः कर्णपूरीचकार॥
MSS_9854 कालिन्दीयति कज्जलीयति कलानाथाङ्कमालीयति व्यालीयत्यहिमण्डलीयति मुहुः श्रीकण्ठकण्ठीयति। शैवालीयति कोकिलीयति महानीलाभ्रजालीयति भ्रह्माण्डे रिपुदुर्यशस्तव नृपालंकारचूडामणे॥
MSS_9855 कालिन्दीराशिरूर्ध्वं ननु मधुपकुलं मालतीपुञ्जगं वा सन्दोहं वैणनाभेर्जयति शशिमुखीकेशजालं मनोज्ञम्। भ्रान्तिं प्राप्नोषि किं त्वं बत गरलधराभोग एष प्रचण्डो लोकं प्रत्यक्षभूतं ग्रसति बत बलाद् यन्न भूयःसुखित्वम्॥
MSS_9856 कालिन्दीवीचिपुञ्जैः कुवलयविपिनैरिन्द्रनीलच्छटाभिः शैवालैः कज्जलौघैरलितिमिरभरैर्बालजीमूतजालैः। कस्तूरीकोकिलानां ततिभिरिव सहाचाकचिक्यप्रपञ्चैस् त्रैलोक्यं पूरयन्ती शमयतु विपदः शांभवी कण्ठनाला॥
MSS_9857 कालिन्द्याः पुलिनं प्रदोषमरुतो रम्याः शशाङ्कांशवः सन्तापं न हरन्तु नाम नितरां कुर्वन्ति कस्मात् पुनः। सन्दष्टं व्रजयोषितामिह हरेः संशृण्वतोऽन्तःपुरे निःश्वासा प्रसृता चयन्ति रमणीसौभाग्यगर्वच्छिदः॥
MSS_9858 कालिन्द्याः पुलिनेन्द्रनीलशकलश्यामाम्भसोऽन्तर्जले मग्नस्याञ्जनपुञ्जमेचकनिभस्याहेः कुतोऽन्वेषणम्। ताराभाः फणचक्रवालमणयो न स्युर् यदि द्योतिनो यैरेवोन्नतिमाप्नुवन्ति गुणिनस् तैरेव यान्त्यापदम्॥
MSS_9859 कालिन्द्याः पुलिनेषु केलिकुपितामुत्सृज्य रासे रसं गच्छन्तीमनुगच्छतोऽश्रुकलुषां कंसद्विषो राधिकाम्। तत्पादप्रतिमानिवेशितपदस्योद्भूतरोमोद्गतेर् अक्षुण्णोऽनुनयः प्रसन्नदयितादृप्टस्य पुष्णातु वः॥
MSS_9859A काली कलकलरूपा महिषासुरविनाशिनी वीरा। शुम्भादाननिशुम्भा- स्वादनतोषावतु त्वां न् पते॥
MSS_9860 कालीकेलीकलापक्रमकलितकलाकौतुकी कुन्दकान्तिः कल्पान्ते कालकल्पः क्रतुकदनकथाकन्दलीकूटकन्दः। काकोलक्रूरकण्ठः कलितकलकलत्क्लान्तकन्दर्पकान्ता- कारुण्याक्रान्तकान्तः कलयतु कुशलं किङ्कराणां कपर्दी॥
MSS_9861 कालीनागग्रहव्यग्रे श्रीकृष्णे यमुनातटे। झंपयाधोमुखे जाते विपरीतं जगत्त्रयम्॥
MSS_9862 कालीयकक्षोदविलेपनश्रियं दिशद् दिशामुल्लसदंशुमद्द्युति। खातं खुरैर्मुद्गभुजां विपप्रथे गिरेरधः काञ्चनभूमिजं रजः॥
MSS_9863 कालीयैः कुचकाञ्चनाचलचमत्कारः किमुत्सार्यते कीदृक् कुङ्कमकेसरत्विषि मुखे कस्तूरिकालेपनम्। स्फीतेऽस्मित् जघने सरोजवदने किं नीलचोलार्पणं कस्मै साहसिनि त्वमिच्छसि विधेर्विन्यासमन्यादृशम्॥
MSS_9864 कालुष्यं जनयञ्जडस्य रचयन् धर्मद्रुमोन्सूलनं क्लिश्यन्नीतिकृपाक्षमाकमलिनीं लोभाम्बुधिं वधैयन्। मर्यादातटमुद्रुजञ्छुभमनोहंसप्रवासं दिशन् किं न क्लेशकरः परिग्रहनदीपूरः प्रवृद्धिं गतः॥
MSS_9865 कालुष्यं पयसां विलोक्य शनकैरुड्डीय हंसा गता धाराजर्जरकेसरास्फुटरुचः पद्मा निमग्ना जले। सा सर्वर्तुसुखावतारपदवी छन्ना तृणैर्नूतनैः कष्टं तादृगपि स्वभावविमलं वृद्ध्यैव नष्टं सरः॥
MSS_9866 कालुष्यमुद्वीक्ष्य विधुं कलङ्किनं बुधा यदाहुर्मम सङ्गतं न तत्। जाने निजाङ्के दयितास्य वर्तते निशीथिनीनाथकलङ्किता नहि॥
MSS_9867 काले काले न किमुपनतं भुञ्जते भोज्यजातं गृह्णन्त्यम्भो न किमथ न किं संविशन्ति क्षपासु। पुष्णन्ति स्वान् न किमु पृथुकान् स्त्रीषु किं नो रमन्ते कृत्याकृत्यव्यपगतधियां कस्तिरश्चां च भेदः॥
MSS_9868 काले काले विरेच्यं स्यात् पात्रं पूरयितुं पुनः। सज्जीकुर्मो यदावाप्तुं गुर्वीं ग्रहणशीलताम्। स्वात्मनोऽन्तस् तदस्माभी रिक्ततैवानुभूयते॥
MSS_9868A काले कथंचिच् चरतां धवानां कान्त्या स्वया कर्दमितेऽन्तरिक्षे। अम्भोधराः श्रान्तिजुषामभूवन् आलम्बदण्डा इव वारिधाराः॥
MSS_9869 काले खल्वागता देव्यः पुत्रे मोहमुपागते। हस्तस्पर्शो हि मात् णाम् अजलस्य जलाञ्जलिः॥
MSS_9869A काले तरोरनुपकारि फलं फलित्वा लज्जावशादुचित एव विनाशयोगः। एतत् तु चित्रमुपकृत्य फलैः परेभ्यः प्राणान् निजान् झटिति यत् कदली जहाति॥
MSS_9870 कालेऽदाता पिता वाच्यो वाच्यश्चानुपयन् पतिः। मृते भर्तरि पुत्रस् तु वाच्यो मातुररक्षिता॥
MSS_9871 काले देशे यथायुक्तं नरः कुर्वन्नुपैति काम्। भुक्तवन्तावलप्स्येतां किमन्नमकरिष्यताम्॥
MSS_9872 काले धर्मार्थकामान् यः संमन्त्र्य सचिवैः सह। निषेवेतात्मवांल्लोके न स व्यसनमाप्नुयात्॥
MSS_9873 कालेन कृष्णाश्च सिताश्च रात्र्यः कालेन चन्द्रः परिपूर्णबिम्बः। नाकालतः पुष्पफलं नगानां नाकालवेगाः सरितो वहन्ति॥
MSS_9874 कालेन क्षितिवारिवह्निपवनव्योमादियुक्तं जगद् ब्रह्माद्याश्च सुराः प्रयान्ति विलयं विद्मो विवारादिति। पश्यामोऽपि विनश्यतेऽनवरतं लोकाननेकान् मुधा मायामोहमयीं भवप्रणयिनीं नास्थां जहीमो वयम्॥
MSS_9875 कालेन याति क्रिमितां महेन्द्रो महेन्द्रभावं क्रिमिरप्युपैति। अयं प्रथीयानयमप्रतिष्ठ इत्येष निष्ठानुचितोऽभिमानः॥
MSS_9876 कालेन रिपुणा संधिः काले मित्रेण विग्रहः। कार्यकारणमाश्रित्य कालं क्षिपति पण्डितः॥
MSS_9877 कालेन शीघ्राः प्रविवान्ति वाताः कालेन वृष्टिर्जलदानुपैति। कालेन पद्मोत्पलवज्जलं च कालेन पुष्पन्ति नगा वनेषु॥
MSS_9878 काले नीलबलाहके सतडिति प्रीतिप्रदे बर्हिणा आश्चर्यं कथयामि वः शृणुत भो यद् वृत्तमस्मिन् गृहे। सौभाग्यव्ययशङ्कयैकशयने कान्ताप्रियाभ्यामहो मानिभ्यां बत रात्रिमेव सकलां चीर्णं प्रवासिव्रतम्॥
MSS_9879 कालेऽन्नस्य क्षुधमवहितो दित्समानो विधृत्य नो भोक्तव्यं प्रथममतिथेर्यः सदा तिष्ठतीति। तस्याप्राप्तावपि गतमलं पुण्यराशिं श्रयन्तं तं दातारं जिनपतिमते मुख्यमाहुर्जिनेद्राः॥
MSS_9880 काले महत्यनवधावपतन् कदापि क्वाप्यन्तिमे जनुषि कोऽपि गतिं लभेत। इत्थं समर्थनविधिः परमागमानां पर्यायसूक्तिविधया नयनं नञर्थे॥
MSS_9881 काले मृदुर्यो भवति काले भवति दारुणः। राजा लोकद्वयापेक्षी तस्य लोकद्वयं भवेत्॥
MSS_9882 काले मृदुर्यो भवति काले भवति दारुणः। स वै सुखमवाप्नोति लोकेऽमुष्मिन्निहैव च॥
MSS_9883 काले मृदुर्यो भवति काले भवति दारुणः। स साधयति कृत्यानि शत्रूंश्चैवाधितिष्ठति॥
MSS_9884 काले भृदुश्च तीक्ष्णश्च नृपः स्याद् यदि सूर्यवत्। उदयः क्रियते तस्य मण्डलेनानुरागिणा॥
MSS_9885 काले यथावधिगत- नरपतिकोपाद्यशेषवृत्तान्तः। नृपभवने नतमूर्तिः संयतवस्त्रः शनैः प्रविशेत्॥
MSS_9886 काले वाप्यथवाकाले संध्यावन्दनतत्परः। अविद्यो वा सविद्यो वा ब्राह्मणो मामकी तनुः॥
MSS_9887 काले वारिधराणाम् अपतितया नैव शक्यते स्थातुम्। उत्कण्ठितासि तरले न हि न हि सखि पिच्छिलः पन्थाः॥
MSS_9888 काले विद्युत्प्रभाजाले शिखिताण्डवमण्डिते। कान्तः सर्वजनाभीष्टो बालेन्दुः खे न लभ्यते॥
MSS_9889 काले संततवर्षिणो जलमुचः सस्यैः समृद्धा धरा भूपाला निजधर्मपालनपरा विप्रास्त्रयीनिर्भराः। स्वादुक्षीरनतोधसः प्रतिदिनं गावो निरस्तापदः सन्तः शान्तिपरा भवन्तु कृतिनः सौजन्यभाजो जनाः॥
MSS_9890 काले सहिष्णुर्गिरिवद् असहिष्णुश्च वह्निवत्। स्कन्धेनापि वहेच्छत्रून् प्रियाणि समुदाहरन्॥
MSS_9891 काले हितं मितं ब्रूयाद् अविसंवादि पेशलम्। पूर्वाभिभाषी सुमुखः सुशीलः करुणो मृदुः॥
MSS_9892 काले हितमिताहारविहारी विधसाशनः। अदीनात्मा च सुस्वप्नः शुचिः स्यात् सर्वदा नरः॥
MSS_9893 का लोकमाता किमु देहमुख्यं रते किमादौ कुरुते मनुष्यः। को दैत्यहन्ता वद वै क्रमेण गौरीमुखं चुम्बति वासुदेवः॥
MSS_9894 कालो देशः क्रिया कर्ता करणं कार्यमागमः। द्रव्यं फलमिति ब्रह्मन् नवधोक्तोऽजया हरिः॥
MSS_9895 कालो दैवं कर्म जीवः स्वभावो द्रव्यं क्षेत्रं प्राण आत्मा विकारः। तत्संघातो बीजरोहप्रवाहस् त्वन्मायैषा तन्निषेधं प्रपद्ये॥
MSS_9896 कालोपभोगिनः सर्वे नित्यमानन्दिता नराः। सर्वे सत्यरता नित्यं सर्वे धर्मपरायणाः॥
MSS_9896A कालोपलब्धं कलहंसनाद- माकर्ण्य कर्णामृतमन्तरिक्षे। सलीलमुद्धाटितवारिपूरा सरोजिनी सादरमुज्जगाम॥
MSS_9897 कालोऽभ्युपैति सकृदेव नरं कथंचित् प्राप्नोति तं न स पुनः खलु कालकाङ्क्षी। कालेन गोचरगताननपेक्ष्य भक्ष्यान् मन्दक्रमोऽप्यजगरः समुपैति सिद्धिम्॥
MSS_9898 कालो मधुः कुपित एष च पुष्पधन्वा धीरा वहन्ति रतिखेदहराः समीराः। केलीवनीयमपि वञ्जुलकुञ्जमञ्जुर् दूरे पतिः कथय किं करणीयमद्य॥
MSS_9899 कालोऽयं भूतमशकघुंधुमानां प्रपातिनाम्। ब्रह्माण्डोदुम्बरोत्थानां बृहत्पादपतां गतः॥
MSS_9900 कालो याति गलत्यायुः क्षीयन्ते च मनोरथाः। सुकृतं च कृतं किंचित् सतां संस्मरणोचितम्॥
MSS_9901 कालो वा कारणं राज्ञो राजा वा कालकारणम्। इति ते संशयो मा भूद् राजा कालस्य कारणम्॥
MSS_9902 कालो विकुरुते भावान् सर्वांल्लोके शुभाशुभान्। कालः संक्षिपते सर्वाः प्रजा विसृजते पुनः॥
MSS_9903 कालो हेतुं विकुरुते स्वार्थस् तमनुवर्तते। स्वार्थं प्राज्ञोऽभिजानाति प्राज्ञं लोकोऽनुवर्तते॥
MSS_9904 का विद्या कवितां विनार्थिनि जने त्यागं विना श्रीश्च का को धर्मश्च कृपां विना नरपतिः को नाम नीतिं विना। कः सूनुर्विनयं विना कुलवधूः का स्वामिभक्तिं विना भोग्यं किं रमणीं विना क्षितितले किं जन्म कीर्तिं विना॥
MSS_9905 का विषमा दैवगतिः किं लष्टं यज्जनो गुणग्राही। किं सौख्यं सुकलत्रं किं दुर्ग्राह्यं खलो लोकः॥
MSS_9906 कावेरीं तां समासाद्य विहृतामप्सरोगणैः। तत्र स्नात्वा नरो राजन् गोसहस्रफलं लभेत्॥
MSS_9907 कावेरी कबरीव भामिनि भुवो देव्याः पुरो दृश्यतां पूगैर्नागलताश्रितैरुपदिशत्याश्लेषविद्याम् इव। कर्णाटीजनमज्जनेषु जघनैर्यस्याः पयः प्लावितं पीत्वा नाभिगुहाभिरात्तरुचिभिः प्राचीं दिशं नीयते॥
MSS_9908 कावेरीतीरकर्पूरपरागामोदसोदराः। रतिस्वेदलवानेते पुरन्ध्रीणां समीरणाः॥
MSS_9909 कावेरीतीरभूमीरुहभुजगवधूभुक्तमुक्तावशिष्टः कर्णाटीचीनपीनस्तनवसनदशान्दोलनास्प न्दमन्दः। लोलल्लाटीललाटालकतिलकलतालास्यलीलाविल् ओलः कष्टं भो दाक्षिणात्य प्रचलति पवनः पान्थ कान्ताकृतान्तः॥
MSS_9909A कावेरीरम्यराजीवविलसद्गन्धबन्धुना। मधुमाससमीरेण वर्धते कुत्र कस्य का॥
MSS_9910 कावेरीवारिवेल्लल्लहरिपरिकरक्रीडनक्रान्तशीताः स्फीतश्रीखण्डषण्डभ्रमणभरभव द्भूरिसौरभ्यगर्भाः। चोलस्त्रीलोलचेलाञ्चलचलनकलाक्रान्तकान्तास्तनान्त् आ वान्ति प्रेयोवियोगातुरतररमणीवैरिणोऽमी समीराः॥
MSS_9910A कावेरीहृदयाभिरामपुलिने पुण्ये जगन्मङ्गले चन्द्राम्भोजवतीतटे परिसरे धात्रा समाराधिते। श्रीरङ्गे भुजगेन्द्रभोगशयने लक्ष्मीमहीसेविते शेते यः पुरुषोत्तमः स भगवान् नारायणः पातु नः॥
MSS_9910B का वेश्या को विरोधोऽयं का प्रशस्तिश्च सङ्गरे। वृथा प्राणजिहीर्षूणां मूर्खानामीदृशी मतिः॥
MSS_9911 काव्यं करोति सुकविः सहृदय एव व्यनक्ति तत्तत्त्वम्। रत्नं खनिः प्रसूते रचयति शिल्पी तु तत्सुषमान्॥
MSS_9911A काव्यं करोतु परिजल्पतु संस्कृतं वा सर्वाः कलाः समधिगच्छतु वाच्यमानाः। लोकस्थितिं यदि न वेत्ति यथानुरूपां सर्वस्य मूर्खनिकरस्य स चक्रवर्ती॥
MSS_9912 काव्यं करोमि न हि चारुतरं करोमि यत्नात् करोमि यदि चारुतरं करोमि। भूपालमौलिमणिमण्डितपादपीठ हे साहसाङ्क कवयामि वयामि यामि॥
MSS_9913 काव्यं करोषि किमु ते सुहृदो न सन्ति ये त्वामुदीर्णपवनं विनिवारयन्ति। गव्यं घृतं पिब निवातगृहं प्रविश्य वाताधिका हि पुरुषाः कवयो भवन्ति॥
MSS_9914 काव्यं चार्वपि रसिक- प्रीतिकरं भवति नैकरसबद्धम्। सुरतमनाहितकलहं हरिणदृशो नाभिनन्दयति॥
MSS_9914A काव्यं चेत् सरसं किमर्थममृतं वक्त्रं कुरङ्गीदृशां चेत् कन्दर्पविपाण्डुगण्डफलकं राकाशशाङ्केन किम्। स्वातन्त्र्यं यदि जीवितावधि मुधा स्वर्भूर्भुवो वैभवं वैदर्भी यदि बद्धयौवनभरा प्रीत्या सरत्यापि किम्॥
MSS_9915 काव्यं यदीयं गृहमम्बरं वा सुवर्णचित्रोज्ज्वलमाविभाति। स नन्दनो नन्दति कुन्दनस्य श्रीकृष्णरामः कविराप्तकामः॥
MSS_9916 काव्यं यद्यपि रसिकं प्रीतिकरं भवति नैकरसबद्धम्। सुरतमनाहितकलहं हरिणदृशो नाभिनन्दयति॥
MSS_9917 काव्यं यशसेऽर्थकृते व्यवहारविदे शिवेतरक्षतये। सद्यः परनिर्वृतये कान्तासम्मिततयोपदेशयुजे॥
MSS_9918 काव्यं सुधा रसज्ञानां कामिनां कामिनी सुधा। धनं सुधा सलोभानां शान्तिः सन्यसिनां सुधा॥
MSS_9919 काव्यप्रपञ्चचुञ्चू रचयति काव्यं न सारविद् भवति। तरवः फलानि सुवते विन्दति सारं पतङ्गसमुदायः॥
MSS_9920 काव्यमय्यो गिरो यावच् चरन्ति विशदा भुवि। तावत् सारस्वतं स्थानं कविरासाद्य मोदते॥
MSS_9921 काव्यशास्त्रविनोदेन कालो गच्छति धीमताम्। व्यसनेन तु मूर्खाणां निद्रया कलहेन वा॥
MSS_9922 काव्यस्याक्षरमैत्री- भाजो न च कर्कशा न च ग्राम्याः। शब्दा अपि पुरुषा अपि साधव एवार्थबोधाय॥
MSS_9923 काव्यस्याम्रफलस्यापि कोमलस्येतरस्य च। बन्धच्छायाविशेषेण रसोऽप्यन्यादृशो भवेत्॥
MSS_9924 काऽव्याकुलिता माद्यति काञ्चनमुद्रां मनोरमामाहुः। इह कालिकावतंसित- चन्द्रकला कामिता योग्या॥
MSS_9925 काव्यात्मना मनसि पर्यणमन् पुरा मे पीयूषसारसरसास् तव ये विलासाः। तानन्तरेण रमणी रमणीयशीले चेतोहरा सुकविता भविता कथं नः॥
MSS_9926 काव्यामृतं दुर्जनराहुनीतं प्राप्यं भवेन् नो सुमनोजनस्य। सच्चक्रमव्याजविराजमान- तैक्ष्ण्यप्रकर्षं यदि नाम न स्यात्॥
MSS_9926A काव्ये गान्धर्वे नृत्तशास्त्रे विधिज्ञं दक्षं दातारं दक्षिणं दाक्षिणात्यम्। वेश्या का नेच्छेत् स्वामिनं कोङ्कणानां स्याच्चेदस्य स्त्रीष्वार्जवात् संनिपातः॥
MSS_9927 काव्येन मूर्खधनिनं प्रणयेन नीचं वेश्यां श्रुतेन शठशात्रवमार्जवेन। इच्छन्ति ये जगति रञ्जयितुं विमूढास् तेषामरण्यरुदितेन समः प्रयासः॥
MSS_9928 काव्ये भाव्यं गुणैस् तत्र दुर्जना दूषयन्ति यत्। न दुर्गतगृहे संधिर् दीयते जातु दस्युभिः॥
MSS_9929 काव्ये भव्यतमेऽपि विज्ञनिवहैरास्वाद्यमाने मुहुर् दोषान्वेषणमेव मत्सरजुषां नैसर्गिको दुर्ग्रहः। कासारेऽपि विकासिपङ्कजचये खेलन्मराले पुनः क्रौञ्चश्चञ्चुपुटेन कुञ्चितवपुः शम्बूकमन्वेषते॥
MSS_9930 काव्ये शुभे विरचिते खलु नो खलेभ्यः कश्चिद् गुणो भवति यद्यपि सम्प्रतीह। कुर्यां तथापि सुजनार्थमिदं यतः किं यूकाभयेन परिधानविमोक्षणं स्यात्॥
MSS_9931 काव्येषु नाटकं रम्यं तत्रापि च शकुन्तला। तत्रापि च चतुर्थोऽङ्कस् तत्र श्लोकचतुष्टयम्॥
MSS_9932 काव्यैकपात्रविलसद्गुणदोषदुग्ध- पाथःसमूहपृथगुद्धरणे विदग्धाः। जानन्ति कर्तुमभियुक्ततया विभागं चन्द्रावदातमतयः कविराजहंसाः॥
MSS_9933 काव्यैरुपहता वेदाः पुत्रा जामातृभिर्हताः। अश्वैरुपहता गावः पण्यस्त्रीभिः कुलाङ्गनाः॥
MSS_9934 का शम्भुकान्ता किमु चन्द्रकान्तं कान्तामुखं किं कुरुते भुजंगः। कः श्रीपतिः का विषमा समस्या गौरीमुखं चुम्बति वासुदेवः॥
MSS_9935 काशांशुका विकचपद्ममनोज्ञवक्त्रा सोन्मादहंसरवनूपुरनादरम्या। आपक्वशालिरुचिरा तनुगात्रयष्टिः प्रात्पा शरन् नववधूरिव रूपरम्या॥
MSS_9936 काशाः काशा इवाभान्ति सरांसीव सरांसि च। चेतांस्याचिक्षिपुर्यूनां निम्नगा इव निम्नगाः॥
MSS_9937 काशाः क्षीरनिकाशा दधिशरवर्णानि सप्तपर्णानि। नवनीतनिभश्चन्द्रः शरदि च तक्रप्रभा ज्योत्स्ना॥
MSS_9938 काशीयं समलंकृता निरुपमस्वर्गापगासंभव- स्थूलोत्तारतरङ्गबिन्दुविलसन्मुक्ताफलश्रेणिभिः। चञ्चच्चञ्चलचञ्चरीकनिकरश्यामाम्बरा राजते कासारस्थविनिद्रपद्मनयना विश्वेश्वरप्रेयसी॥
MSS_9939 का शृङ्गारकथा कुतूहलकथा गीतादिविद्याकया मद्यत्कुम्भिकथा तुरङ्गमकथा कोदण्डदीक्षाकथा। एकैवास्ति मिथः पलायनकथा त्वद्भीतरक्षःपतेर् देव श्रीरघुनाथ तस्य नगरे स्वप्नेऽपि नान्या कथा॥
MSS_9940 काशैर्मही शिशिरदीधितिना रजन्यो हंसैर्जलानि सरितां कुमुदैः सरांसि। सप्तच्छदैः कुसुमभारनतैर्वनान्ताः शुक्लीकृतान्युपवनानि च मालतीभिः॥
MSS_9941 का शैलपुत्री किमु नेत्ररम्यं शुकार्भकः किं कुरुते फलानि। मोक्षस्य दाता स्मरणेन को वा गौरीमुखं चुम्बति वासुदेवः॥
MSS_9942 काश्मर्याः कृतमालमुद्गतदलं कोयष्टिकष्टीकते तीराश्मन्तकशिम्बिचुम्बितमुखा धावन्त्यपः पूर्णिकाः। दात्यूहैस्तिनिशस्य कोटरवति स्कन्धे निलीय स्थितं वीरुन्नीडकपोतकूजितमनुक्रन्दन्त्यधः कुक्कुटाः॥
MSS_9942A काश्मीरकर्दमकषायकपोलपाली कह्लारदामकलिकाकमनीयचूली। काचिद् विहारविशिखामुपयाति चोली पालीलसत्करतलामलकस्तनाली॥
MSS_9943 काश्मीरगौरवपुषामभिसारिकाणाम् आबद्धरेखमभितो रुचिमञ्जरीभिः। एतत् तमालदलनीलतमं तमिस्रं तत्प्रेमहेमनिकषोपलतां तनोति॥
MSS_9944 काश्मीरद्रवगौरि हन्त किमयं भूयोऽङ्गरागे ग्रहः को वा नीलसरोरुहाक्षि नितरां नेत्राञ्जने संभ्रमः। रक्ताशोकदलोपमेयचरणे किं लाक्षया दत्तया नो रागान्तरमीहते निजरुचा विभ्राजमानो मणिः॥
MSS_9944A काश्मीरधूलीकलिकाविराजद्- बालेन्दुरेखातिलकाभिरामा। कृकाटिकाकीलितकेशपाशा सा वैष्णवी सारसपत्रनेत्रा॥
MSS_9945 काश्मीरपङ्कखचितस्तनपृष्ठताम्र- पट्टावकीर्णदयितार्द्रनखाक्षराली। एणीदृशः कुसुमचापनरेन्द्रदत्त- तारुण्यशासनमिव प्रकटीकरोति॥
MSS_9946 काश्मीरीगात्रलेखासु लोलल्लावण्यवीचिषु। द्रावयित्वेव विन्यस्तं स्वर्णं षोडशवर्णकम्॥
MSS_9947 काश्मीरेण दिहानमम्बरतलं वामभ्रुवामानन- द्वैराज्यं विदधानमिन्दुदृषदां भिन्दानमम्भःशिराः। प्रत्युद्यत्पुरुहूतपत्तनवधूदत्तार्घदूर्वाङ्कुर- क्षीवोत्सङ्गकुरङ्गमैन्दवमिदं तद्विम्बमुज्जृम्भते॥
MSS_9948 काश्यां तिष्ठ सखे सुपर्वनिवहैर्नित्यं नुतायां भज श्रीकण्ठं निजभक्तरक्षणविधौ दक्षं दयावारिधिम्। गाङ्गे वारिणि पापहारिणि कुरु स्नानं स्मर श्रीपतिं त्वं कष्टेन विनैव मोक्षपदवीं प्राणात्यये प्राप्स्यसि॥
MSS_9949 काश्यां तु मरणान्मुक्तिर् जननात् कमलालये। दर्शनादभ्रसरसः स्मरणादरुणाचले॥
MSS_9950 काश्यां निपातय वपुः श्वपचालये वा स्वर्गं नय त्वमपवर्गमधोगतिं वा। अद्यैव वा कुरु दयां पुनरायतौ वा कः संभ्रमो मम, धने धनिनः प्रमाणम्॥
MSS_9951 काश्यामाकृतिमीशितुर्न लभते हृद्याहितातत्त्वधीर् यस्य श्रीरिव साऽऽभवत् प्रियतमा या सर्वदाराधिका। शश्वत् तद्रतचेतसस् तव पुरापुण्यान्यगण्यानि यद् ब्रह्माद्वैतसुखेऽपि तद्भजनतो मन्दादरं ते मनः॥
MSS_9952 का श्लाघ्या गुणिनां, क्षमा, परिभवः को, यः स्वकुल्यैः कृतः किं दुःखं, परसंश्रयो, जगति कः श्लाघ्यो, य आश्रीयते। को मृत्युर्व्यसनं, शुचं जहति के, यैर्निर्जिताः शत्रवः कैर्विज्ञातमिदं, विराटनगरे छन्नस्थितैः पाण्डवैः॥
MSS_9953 काषायान्न च भोजनादिनियमान्नो वा वने वासतो व्याख्यानादथ वा मुनिव्रतभराच्चित्तोद्भवः क्षीयते। किं तु स्फीतकलिन्दशैलतनयातीरेषु विक्रीडतो गोविन्दस्य पदारविन्दभजनारम्भस्य लेशादपि॥
MSS_9954 काष्ठं कल्पतरुः सुमेरुरचलश्चिन्तामणिः प्रस्तरः सूर्यस्तीव्रकरः शशी च विकलः क्षारो हि वारां निधिः। कामो नष्टतनुर्बलिर्दितिसुतो नन्दी पशुः कामगो नैतांस्ते तुलयामि भो रघुपते कस्योपमा दीयते॥
MSS_9955 काष्ठं वह्न्युज्झितमपि भवेच् छीतशान्त्यै कपीनां लोम्नो शुद्ध्यै सलिलमनलश्चाग्निशौचैणकानाम्। जन्तोर्भावा विदधति यथाभाविनः कार्यसिद्धिं तत्त्वं तेषां क्वचन सहजं वस्तुतो नास्ति किंचित्॥
MSS_9956 काष्ठं शिरसि संस्थाप्य तथा काष्ठेन ताडयेत्। लुप्तस्मृतेः स्मृतिः सद्यो योगिनस् तेन जायते॥
MSS_9957 काष्ठगोलयुगं क्षिप्तं दूरमूर्ध्वपुरःस्थितैः। अप्राप्तधारं पृष्ठेन गच्छेत् पुच्छमुखेन हि॥
MSS_9958 काष्ठपाषाणधातूनां कृत्वा भावेन सेवनम्। श्रद्धया च तथा सिद्धिस् तस्य विष्णुप्रसादतः॥
MSS_9958A काष्ठमङ्गारतां याति भस्मतां गोमयादिकम्। वह्नौ कीर्णं सुवर्णं तु सुवर्णोत्कर्षतां व्रजेत्॥
MSS_9959 काष्ठाग्निं निर्हरेच् चैव तथा कूपांश्च खातयेत्। संशोधयेत् तथा कुपान् कृतान् पूर्वं पयोऽर्थिभिः॥
MSS_9960 काष्ठादग्निर्जायते मथ्यमानाद् भूमिस्तोयं खन्यमाना ददाति। सोत्साहानां नास्त्यसाध्यं नराणां मार्गारब्धाः सर्वयत्नाः फलन्ति॥
MSS_9960A काष्ठाद्यथाग्निरुत्पन्नः स्वाश्रयं दहति क्षणात्। क्रोधाग्निर्देहजस्तद्वत् तमेव दहति ध्रुवम्॥
MSS_9961 काष्ठानुषङ्गात् परिवर्धमाने जाग्रत्प्रतापज्वलने त्वदीये। श्रीकार्तवीर्यं प्रसभं पतन्ति प्रत्यर्थिपृथ्वीपतयः पतङ्गाः॥
MSS_9962 काष्ठेऽश्वकेशं संयम्य तत्र बद्ध्वा वराटिकाम्। हस्तेन भ्राम्यमाणां च यो हन्ति स धनुर्धरः॥
MSS_9963 का संबुद्धिः सुभट भवतो ब्रूहि पृच्छामि सम्यक् प्रातः कीदृग् भवति विपिनं संप्रबुद्धैर्विहंगैः। लोकः कस्मिन् प्रथयति मुदं, का त्वदीया च जैत्री प्रायो लोके स्थितमिह सुखं जन्तुना कीदृशेन॥
MSS_9964 का संसृतिः किमपचारनिबन्धनेयं कीदृग्विधस्य तव किं क्षतमेतयेति। प्रश्ने तु नास्मि कुशलः प्रतिवक्तुमेव खेदस्तु मे जननि कोऽप्ययमेवमास्ते॥
MSS_9964A कासश्वासज्वराजीर्णशोकतृष्णास्य पाकयुक्। न च कुर्याच्छिरोनेत्रहृत्कर्णामयवानपि॥
MSS_9965 कासांचिद् धवलश्चिरं निवसतां वित्तेपरासां पुनर् नीलो वा कपिलोऽथवा वरवृषो रक्तोऽथवा मेचकः। ग्रामीणैरवधीरितोऽपि शिथिलस्कन्धोऽप्यनूर्ध्वश्रवाः स्वान्ते मे परतन्त्रतुन्दिलतनुर्जागर्त्ययं कर्बुरः॥
MSS_9966 का. ... ... ... ... ...॥ कासां हि नापदां हेतुर् अतिलोभान्धबुद्धिता॥
MSS_9967 कासारशोषिणि नवोदयमानमुग्ध- सद्वर्तिकानिवहदाहिनि दारुणेऽपि। मध्यन्दिनोष्णकिरणे प्रतिपन्नसख्य- स्मेरं सुखं जयति चित्रचरित्रमब्जम्॥
MSS_9968 कासारे पद्मिनीऽयं मुकुलयुगमनत्यन्तरं यत्र हृद्यम् यस्मिन् सद्यःसमुद्यद्ग्रहपतिकरजव्यापृतिः श्लाघनीया। तस्मादेतद् विशेषस्मृतिकलितमिह प्रेक्ष्य साक्षादुपेक्ष्यं वर्यं शौर्यंचनादौ न गमय समयं त्वं व्रजस्त्रीहितज्ञः॥
MSS_9969 कासारेऽपि पयः पिबन्ति पथिका न क्वापि वारि त्वयि क्षारत्वादुदधेः समुद्र इति ते नामैतदेवोचितम्। न त्वेतानि निरर्थकानि भवतो नामान्यनर्थान्तराण्य् अम्भोधिर्जलधिः पयोनिधिरुदधिर्वारांनिधिर्वारिधिः॥
MSS_9970 कासारे मदमत्तवारणगणैराकुम्भमग्नं पयः पीतं यत्प्रभवोरुवीचिवलनैर्व्याप्तं समस्तं जगत्। तस्मिन्नेव रवेः प्रचण्डकिरणश्रेणीनिपीताम्भसि प्राप्ताः पान्थनखंपचाः प्रतिपदं मध्यस्थलीभूमयः॥
MSS_9971 कासारेषु सरित्सु सिन्धुषु तथा नीचेषु नीरग्रहं धिक् तत्रापि शिरोनतिः किमपरं हेयं भवेन् मानिनाम्। इत्यालोच्य विमुच्य चातकयुवा तेषु स्पृहामादराद् उद्ग्रीवस् तव वारिवाह कुरुते धाराधरालोकनम्॥
MSS_9971A कासार्यवर्य कलिताम्बुरुहावतंस मुक्तासमानजलबिन्दुतरङ्गरङ्ग। किं भूषणं तव बकैर्बहुभिः कुरार्वैर् हंसैर्विना कलरवैर्नरदेवपूज्यैः॥
MSS_9972 कासि त्वं वद चौर्यकारिणि कुतः, कस्त्वं, पुरोयामिकः किं ब्रूषे, मुषितौ सुवर्णकलशौ भूपस्य, केन, त्वया। कुत्र स्तः, प्रकटौ तवाञ्चलतटे, कुत्रेति, तप्तश्यताम् इत्युक्ते धृतवल्लवीकुचयुगस्त्वं पातु पीताम्बरः॥
MSS_9973 कासी विवर्जयेच् चौर्यं निद्रालुश् चर्मंचौरिकाम्। जिह्वालौल्यं च रोगाढ्यो जीवितुं योऽत्र वाञ्छति॥
MSS_9974 कासे श्वासे तथा शोषे मन्दाग्नौ विषमज्वरे। प्रमेहे मूत्रकृच्छ्रे च सेवयेन्मधुपिप्पलीम्॥
MSS_9975 का स्त्री न प्रणयिवशा का विलसितयो मनोभवविहीनाः। को धर्मो निरुपशमः किं सौख्यं वल्लभेन रहितानाम्॥
MSS_9976 कास्विद् अवगुण्ठनवती नातिपरिस्फुटशरीरलावण्या। मध्ये तपोधनानां किसलयमिव पाण्डुपत्राणाम्॥
MSS_9977 काहमस्मि गुहा वक्ति प्रश्नेऽमुष्मिन् किमुत्तरम्। कथमुक्तं न जानासि कदर्थयसि यत् सखे॥
MSS_9978 काहर्निशमनुचिन्त्या सम्सारासारता न तु प्रमदा। का प्रेयसी विधेया करुणा दाक्षिण्यमथ मैत्री॥
MSS_9979 का हि तुलामधिरोहति भुजगलतायाः प्रतानिनीष्वन्या। या खण्डितापि रदनैर् जनयति वदने विचक्षणां सुषमाम्॥
